Book,Chapter,Verse,Scripture
40,1,1,"Jesus ky nꞌaa hanäm do Matew erii wät do hahỹỹhJesus wahë makũ sa häd ketsén do hahỹỹhJesus Kristo, Dawi panaa, Abaraãm panaa. Hahỹ ta wahë makũ sa häd heen nꞌaa kerih doo:"
40,1,2,"Abaraãm tꞌaah, Isak.Isak tꞌaah, Jakóh.Jakóh taah, Judah, ta hỹỹj daheeh."
40,1,3,"Judah tꞌaah, Peres.Peres taah, Eserõm Serah daheeh. Tamar mä sa ỹỹn makũ häd.Eserõm tꞌaah, Rãm."
40,1,4,"Rãm tꞌaah, Aminadab.Aminadab tꞌaah, Nasõm.Nasõm tꞌaah, Saramon."
40,1,5,"Saramon tꞌaah, Buwas. Buwas ỹỹn Rahab häd näng doo.Buwas tꞌaah, Obed. Obed ỹỹn mä Rut häd näng doo.Obed tꞌaah, Jesé."
40,1,6,"Jesé tꞌaah kä, Dawi, ër wahë makũ sa wahë nꞌaa paah.Dawi tꞌaah, Saromãw. Saromãw ỹỹn Urija häd näng do ỹỹm paah."
40,1,7,"Saromãw tꞌaah, Reoboãm.Reboãm tꞌaah, Abijah.Abijah tꞌaah, Asah."
40,1,8,"Asah tꞌaah, Josapa.Josapa tꞌaah, Jorãw.Jorãw panaa seeh, Usijah."
40,1,9,"Usijah tꞌaah, Jotãw.Jotãw tꞌaah, Akas.Akas tꞌaah, Esekijah."
40,1,10,"Esekijah tꞌaah, Manaséh.Manaséh tꞌaah, Amom.Amom tꞌaah, Josijah."
40,1,11,"Josijah panaa kä, Jekonija, ta hỹỹj daheeh. Babirõn buuj, Judah buuj majĩĩ, sa häj nꞌaa hẽnh Judah buuj ramahũũm noo gó Jekonija rababok. Babirõn häj nꞌaa bä rabajꞌeenh do jawén paa bä henäk do hahỹ Jesus wahë makũ sa häd: Jekonija tꞌaah, Saratijéw.Saratijéw tꞌaah, Sorobab."
40,1,13,"Sorobab tꞌaah, Abijuh.Abijuh tꞌaah, Erijakĩm.Erijakĩm tꞌaah, Asor."
40,1,14,"Asor tꞌaah, Sadok.Sadok tꞌaah, Akĩh.Akĩh tꞌaah, Erijud."
40,1,15,"Erijud tꞌaah, Erejasa.Erejasa tꞌaah, Matãn.Matãn tꞌaah, Jakóh."
40,1,16,"Jakóh tꞌaah, Joséh kä. Marija häd näng do patug ti Joséh. Marija tꞌaah kä, Jesus, ramaneëënh do Kristo, Pꞌop Hagä Do Hꞌyyb Däng Doo. 14 Jesus wahë makũ sa häd ketsén do Abaraãm du doo bä naa, Dawi bä kä tagadäk. 14 sa häd ketsén do Dawi häd bä naa, Judah buuj Babirõn häj nꞌaa hẽnh ramahũũm bä kä. 14 kä mꞌ Jesus KristoJi hꞌyyb tym dëëb, pꞌooj ub Judah buuj hã Pꞌop Hagä Do ky nꞌaa enooh do ramaneëënhMesijas. Gereg kyy me ramaneëënhKristo.“Pꞌop Hagä Do hꞌyyb däng doo”, tahanäng pé mꞌ ti. wahë makũ sa häd ketsén do Babirõn häj nꞌaa hẽnh rabeboo nä do jawén paa bä naa, Kristo benäng bä kä."
40,1,18,"Jesus benäng do panyyg nꞌaa hahỹỹhHahỹỹ da Jesus Kristo benäng do ky nꞌaa. Jesus ỹỹn panꞌaa Marija häd näng doo. Joséh gatëë do panꞌaa mꞌ ti Marija. Ti mꞌ Marija beta däk, dooh Joséh awäd bä ta wë. Marija wén eta däk, Pꞌop Hagä Do Sahee hejój hyb nꞌaa."
40,1,19,"Baad ub, Pꞌop Hagä Do karẽn doo da Joséh, ta patug panꞌaa bawät. Ti hyb nꞌaa mꞌ dooh takarẽn bä Marija taky nꞌaa tapa bä hajõk do sa matym gó. Dooh takarẽn bä Marija tanu meby bä ta wób sa hã.Ajꞌyy see sii Marija beta däk Joséh edꞌoo. Ti hadoo né hẽ, dooh takarẽn bä taherꞌood bä ta wób sa hã Marija eta däk doo, Marija tanu manebꞌyyh hyb nꞌaa. Ti hyb nꞌaa tahyb nꞌaa newë däk, ta hꞌyyb gó, Marija tamejõ hõm taganatꞌëë wät hyb nꞌaa. Dooh mꞌ takarẽn bä ta wób tamaherꞌood bä."
40,1,20,"Ti mꞌ, ta ti tahyb nꞌaa newë däk do jawén paa bä Takꞌëp Hyb Nꞌaa Jawyk Do ããs kasꞌee wät ta hã ta sꞌëë gó. Ti mꞌ ta sꞌëë gó ããs ky hadoo ta hã. Hahỹỹ da ta kyyh:—Joséh, Dawi panaa, —näng mäh —mahyb nꞌaa pꞌeed manäh. Magatꞌëë né hẽ Marija. Ajãn ta wog gó hasuun doo, Pꞌop Hagä Do Sahee hejój hanaa."
40,1,21,"Ajꞌyy da ta tꞌaah. Mahäd nꞌoo da Jesus,Jawéh ji tedꞌëëp, tahanäng pé ti Jesus. Pꞌop Hagä Do karapee tabedꞌëëp hyb nꞌaa da nesaa do ramoo bok do mahä̃nh —näng mä ããs kyyh Joséh hã."
40,1,22,"Sahõnh hẽ tii dꞌ tawén hadoo, Takꞌëp Hyb Nꞌaa Jawyk Do kyyh ta ky nꞌaa rod Isajas häd näng do erii wät do paa kaja däk hyb nꞌaa. Hahỹỹ da taky däng do paah: “Etaah da maruus ajꞌyy manepäh nä doo. Enyy däk da ajꞌyy ta tꞌaah. Ramaneëënh da ta häd Imanuéw”, näng mäh. “Ër mahang Pꞌop Hagä Do bawät”, tahanäng pé ti Imanuéw."
40,1,24,"Ti mꞌ Joséh ty gawëëj däk bä, ããs mejũũ doo da né hẽ taky daheeh. Marija tagatꞌëë däg kän."
40,1,25,"Tagatꞌëë däk né hẽ, dooh ta wë tawäd bä Marija tꞌaah nenäng nä bä. Ti mꞌ Marija tꞌaah benäng do jawén paa bä Joséh häd nꞌoo däk mä Jesus."
40,2,1,"Sagõõh ky nꞌaa ma kamahetꞌëëk do Jesus henäng do resoos do panyyg nꞌaa hahỹỹhTi mꞌ panang Berẽnh häd näng doo bä, Judah häj nꞌaa bä Jesus benäng sa wahë nꞌaa Eróts häd näng do bagꞌããs noo gó. Tabenäng do jawén paa bä ajyy takꞌëp ma kametꞌëëk doo, sagõõh ky nꞌaa ma kamahetꞌëëk do kajꞌaa Jerusarẽnh bä. Sa häj nꞌaa papỹỹj hana hẽnh rahana."
40,2,2,Ti mꞌ rakajaa bä kä rabeaanh:—Nyy bä tabadäg däk Judah buuj sa wahë nꞌaa nagꞌaap hẽ henäng doo? —näk mäh. —Ãã hapäh sagõõh tabenyy däk do heen nꞌaa. Papỹỹj nu ganyy hẽnh tahana. Ãã wén na bë wahë nꞌaa nagꞌaap hẽ henäng do ãã wehꞌëëh hyb nꞌaa —näk mä sagõõh ky nꞌaa ma kamahetꞌëëk do sa kyyh.
40,2,3,"Ti mꞌ takꞌëp mä Judah buuj sa wahë nꞌaa Eróts häd näng do hyb nꞌaa tón mä taky nꞌaa napäh bä sagõõh ky nꞌaa ma kamahetꞌëëk do raherꞌoot doo. Sahõnh hẽ Jerusarẽnh panang buuj na-ããj hẽ mꞌ rahyb nꞌaa tón mäh.Eróts wén hyb nꞌaa tón, dooh takarẽn bä ta see bagꞌããs doo. Ta mab hẽ takarẽn tabagꞌããs. Panang buuj rawén hyb nꞌaa tón na-ããj hẽ Eróts hã rahꞌyy genäh do hyb nꞌaa. Rahapäh ti takꞌëp da nesaa do tamoo wät da karapee henäng do hã, taky nꞌaa napäh do hyb nꞌaa."
40,2,4,"Ti mꞌ Eróts mejũũ ranaëënh hyb nꞌaa ta wë sahõnh hẽ Judah buuj sa rod nꞌaa Pꞌop Hagä Do wë wahë nꞌaa, Mosees ky nꞌaa jawꞌyyk do ma mehetëk do na-ããj hẽ. Ti mꞌ tabeaanh mä sa hã nyy bä Pꞌop Hagä Do kyy kerih do ky däng Kristo, Pꞌop Hagä Do Hꞌyyb Däng Do benäng doo."
40,2,5,"Ti mꞌ raky hadoo:—Berẽnh panang bä, Judah häj nꞌaa bä tabenäng da —näk mäh. —Hahỹỹ da Pꞌop Hagä Do ky nꞌaa rod see erii wät paa ta ti ky nꞌaa —näk mäh:"
40,2,6,"—Tii dꞌ né hẽ Pꞌop Hagä Do kyyh, ta ky nꞌaa rod see erih do paah —näk mä Mosees ky nꞌaa jawꞌyyk do ma mehetëk do sa kyyh Eróts hã."
40,2,7,Ti mꞌ Eróts mejũũ rabatsꞌyyt ta wë kejën doo gó sagõõh ky nꞌaa ma kamahetꞌëëk doo. Ti mꞌ tabeaanh mä sa hã ny noo gó ti sagõõh ganyyh. Ti mꞌ rabaherꞌoot ta hã.
40,2,8,"Ti mꞌ Eróts mejũũ mä Berẽnh hẽnh rabahõm hyb nꞌaa. Ti mꞌ ky kenꞌyym doo gó mꞌ taky hadoo sa hã:—Bë ahõm, baad bë esóts karapee —näng mäh. —Karapee bë awyyd bä, nayyw hẽ ỹ karẽn ỹ bë maherꞌood, karapee ỹ wehꞌëëh hyb nꞌaa bë nemuun —näng mä Eróts kyyh."
40,2,9,"Ti mꞌ sa hã Eróts maherꞌoot do jawén paa bä, ratsyym kasog kän mäh. Pꞌaa hẽnh mä sagõõh rabahapäh ẽnh ramahõm me. Sa pooj jé mꞌ sagõõh bahõm. Ti mꞌ sagõõh bayyw kä kän tób karapee tꞌaah yt sooh do pong jó. Takꞌëp mä ratsebee bong sagõõh rabahapäh bä kä."
40,2,11,"Ti mꞌ tób gó rabajëë pꞌëë bä kä rabawyyd kän mä karapee Marija moo gó kä. Ti mꞌ rabehyy bꞌëëh tũũ sa taron nu paa me karapee tꞌaah wë. Ti mꞌ rawehëë kän ta hã. Ti mꞌ rabanꞌoo däk ta hã ta matym nꞌaa takꞌëp hanäm doo, ky nꞌaa gebah doo. Kꞌããts tëg gabarëëh do sꞌëëb, bꞌaa täg buu benyym do sꞌëëb in-sijẽẽn häd näng doo, bꞌaa täg buu benyym do sꞌëëb miir häd näng do rabanꞌoo kän ta matym nꞌaa."
40,2,12,"Ti mꞌ sa sꞌëë gó kä Pꞌop Hagä Do maherꞌoot ranabaaj hõm hyb nꞌaa Eróts magä doo me, Eróts ramanaherꞌoot hyb nꞌaa. Ti mꞌ ta tyw nꞌaa see me mꞌ rababaaj hõm kän sa häj nꞌaa hẽnh."
40,2,13,"Esit häj nꞌaa hẽnh Joséh rakejën hõm do panyyg nꞌaa hahỹỹhTi mꞌ sagõõh ma kamahetꞌëëk do ratsyym kasok do jawén paa bä, Takꞌëp Hyb Nꞌaa Jawyk Do ããs kasee mä Joséh hã ta sꞌëë gó. Ti mꞌ ta sꞌëë gó taky hadoo ta hã:—Asꞌëëg gꞌëëd! —näng mäh. —Mamahũũm wäd karapee tꞌaah ta ỹỹn daheeh Esit häj nꞌaa hẽnh, tꞌĩĩ hẽnh bë kejën hõm hyb nꞌaa. Eróts mejũũ da resoos karapee tꞌaah tadajꞌëëp hyb nꞌaa. Ti hyb nꞌaa da Esit bä bë ayyw dó, õm ỹ maherꞌoot bä kä da mabana —näng mä ããs kyyh Joséh hã."
40,2,14,"Ti mꞌ nayyw hẽ Joséh ty gawëëj däk. Ti mꞌ atsëm né hẽ Joséh bado däk karapee tꞌaah, ti mꞌ karapee ỹỹn daheeh ratsyym kasog kän Esit hẽnh hahꞌũũm doo."
40,2,15,"Ti mꞌ Esit häj nꞌaa bä rabajeej kän Eróts bedëp nä bä. Tii dꞌ tawén hadoo Pꞌop Hagä Do kyyh ta ky nꞌaa rod see herꞌoot do paa kaja däk hyb nꞌaa. Hahỹỹ dꞌ mä Pꞌop Hagä Do kyyh ta ky nꞌaa rod erih do paah: “Ỹ naëëj wät tah ỹỹ, Esit bä naa tabanyyh hyb nꞌaa”, näng kerih do hã."
40,2,21,"Ti mꞌ Joséh basꞌëëg gëët mäh, tado däk karapee tꞌaah, ti mꞌ karapee ỹỹn daheeh ratsyym kasog kän Isaraéw häj nꞌaa hẽnh hahꞌũũm doo."
40,2,22,"Ti mꞌ Joséh ky nꞌaa napäh bä Akeraw häd näng do bagꞌããs mä Judah häj nꞌaaJudah häj nꞌaa, Isaraéw häj nꞌaa bód né hẽ. bä ta yb jawén buuj, eỹỹm mä tꞌĩĩ hẽnh tahõm bä kä. Ti mꞌ ta sꞌëë see gó Pꞌop Hagä Do ããs maherꞌoot mä tꞌĩĩ hẽnh tanahõm hyb nꞌaa. Ti hyb nꞌaa kä mꞌ Isaraéw häj nꞌaa bód Garirej häd näng doo hẽnh mä tabahõm kän."
40,2,23,"Ta tii bä, panang Nasaréh häd näng do bä rabajeej kän. Tii bꞌ mä kaja kän hahỹ Pꞌop Hagä Do ky nꞌaa rod raherꞌoot do paa Pꞌop Hagä Do ky däng do ky nꞌaa hã: “Ramaneëënh da Nasaréh buuj”, näk paa sa kyyh."
40,3,1,"Jowãw nu gahemꞌuun do panyyg nꞌaa hahỹỹhTi mꞌ ta see pé noo gó, nu gemuun do paah, Jowãw häd näng do bahõm kän Judah häj nꞌaa bä tabanawäng hẽnh. Tꞌĩĩ hẽnh mä tamaherꞌoot maa newꞌëë do sa hã Pꞌop Hagä Do kyyh."
40,3,2,Hahỹỹ dꞌ mä ta kyyh: näng mä takerii däk do hã.
40,3,4,"Jowãw saroor mä kameer wii sꞌëëb, ta panꞌaa. Ta baa wyd paa mꞌ, ta byyh. Sabakar paa mꞌ tawëh ta tä, mabaa bëëh paa mꞌ ta waa."
40,3,5,"Ti mꞌ hajõk Jerusarẽnh babuj nꞌaa, Judah häj nꞌaa buuj, tamii Joradãn nabyy me habong do na-ããj né hẽ mꞌ rabahõm Jowãw wë."
40,3,6,"Nesaa do rakawoom bä, Jowãw nu gemuun hõm tamii Joradãn häd näng doo me."
40,3,7,"Ti mꞌ hajõk Pariséw ramaneëënh doo, hajõk Saduséw ramaneëënh do na-ããj hẽ ta wë, tanu gemuun doo bä rabana Jowãw bahapäh bä, taky hadoo mä sa hã:—Awꞌyy pꞌyym näng do taah hadoo bëëh! —näng mäh. —Nyy da bë edꞌoo bë kejën nesaa do bë hã Pꞌop Hagä Do banoo do mahä̃nh? Jꞌooj madäk doo me bë edꞌoo bë nu kemuun nesaa do mahä̃nh?"
40,3,8,Tawꞌããts hẽ pooj jé bë metäh te hub tado bä nesaa do bë eréd hõm bä. Bë metäh hanäm do bë moo bok do hã.
40,3,9,"Bë daab yb manä Abaraãm panaa bë hanäk do hã. Bë edoo manäh: “Ãã Pꞌop Hagä Do gadoo Abaraãm panaa ãã bahadoo do hyb nꞌaa.” Pꞌop Hagä Do karẽn bä tahajaa hahỹ pä tawareem bä, Abaraãm panaa rado padäg bä —näng mäh."
40,3,10,"—Edaa däk hꞌyy kawanereem do Pꞌop Hagä Do ky nꞌaa etyy doo. Ajꞌyy myym joom kóm pa tadahëë däk do tabagëëm hyb nꞌaa hadoo tii. Sahõnh hẽ joom tëëg neaak do tagëëw jat da, ti tabaju hõm da —näng mä Jowãw kyyh."
40,3,11,"Ti mꞌ Jowãw ky hadoo ẽnh:—Ỹ ti hỹỹh, bë ỹ nu gemuun naëng me, baad hadoo do wë bë hꞌyy kawareem do metëë nꞌaa. Ti awät da jawén ỹỹ takꞌëp hyb nꞌaa jawyk do bahä̃nh ỹỹ. Hã ỹỹ, ỹ hyb nꞌaa sakog its ta hã. Ti hyb nꞌaa dooh ỹ haja bä ta tsyym suun ỹ patsä bä —näng mäh. —Tii kä Pꞌop Hagä Do Sahee tabajëë suun bë hꞌyyb tym gó, bë tahꞌyyb mahũũm hyb nꞌaa. Tëëg hõõ hadoo doo me bë dꞌ tametyy baad tabanäw däk hyb nꞌaa bë hꞌyyb tym —näng mäh."
40,3,12,"Tsyt hẽ tabetyn hõm da Pꞌop Hagä Do karẽn do moo hebꞌook doo, tsyt hẽ ta wób. Pꞌop Hagä Do karẽn do moo bꞌook doo, banäm doo hẽnh tabetyn hõm, tabanesaa hẽnh ta wób, ajꞌyy ta nahëë me tetyn hõm do hadoo tiriig ta bóg mahä̃nh. Ta joom ag tiriig tabataa ta tób nꞌaa yt hã. Ta bóg taju toonh tëëg hõõ me, nadëëk doo me —näng mä Jowãw kyyh Kristo ky nꞌaa hã."
40,3,13,"Jesus Jowãw nu gemuun do panyyg nꞌaa hahỹỹhTi mꞌ ti noo gó Garirej häj nꞌaa bä naa Jesus bawëënh tamii Joradãn häd näng doo hẽnh, Jowãw nu gemuun hyb nꞌaa."
40,3,14,"Ti mꞌ Jowãw geä̃m paawä, ti mꞌ taky hadoo:—Hëd nꞌaa wë ỹ mabana õm ỹ nu gemuun hyb nꞌaa? Ỹ paawä ti manu gemuun —näng mä Jowãw kyyh."
40,3,15,"Ti mꞌ Jesus ky hadoo ta hã:—Tawꞌããts hẽ ta tii da dó. Ỹ manu gemuun né hẽ. Tawꞌããts hẽ ër badꞌoo sahõnh hẽ ër hã Pꞌop Hagä Do karẽn doo —näng mäh.Ti mꞌ tii dꞌ taky hadoo do hyb nꞌaa mꞌ, Jowãw nu gemuun kän Jesus."
40,3,16,"Jesus nu kemuun wät do jawén paa bä, nayyw hẽ tabanyyh tame naa. Tabanä sii hẽ mꞌ wë kabasëëts hõm. Ti mꞌ tahapäh mä Pꞌop Hagä Do Sahee ahyng mä ta wë. Gurii-i bahyng doo da Pꞌop Hagä Do Sahee bahyng. Ta hã mꞌ tabadäng. Ti mꞌ hỹ pong jé naa tamaa ena kän Pꞌop Hagä Do kyyh. Hahỹỹ da mꞌ ta kyyh:—Hahỹ tah ỹỹ, takꞌëp ỹ kamahä̃n up doo. Baad ỹ hꞌyy gadajang tanꞌoo bä —näng mäh."
40,4,1,"Jesus DijabGereg kyy me ramaneëënh Nesaa Do Yb, metyy do panyyg nꞌaa hahỹỹhTi mꞌ Pꞌop Hagä Do Sahee mahũũm kän Jesus tabanawäng hẽnh, rabanabok hẽnh, Dijab metyy hyb nꞌaa Jesus."
40,4,4,Ti mꞌ Jesus ky hadoo: —näng mä Jesus.
40,4,5,"Ti mꞌ Jesus Dijab mahũũm kän Jerusarẽnh hẽnh, panang tsyt hẽ Pꞌop Hagä Do wë kasëëw däk doo hẽnh. Ti mꞌ tabatsyyd hõm Pꞌop Hagä Do tób nꞌaa jó pꞌop nu däk doo hẽnh tabasëëk hyb nꞌaa. Ti mꞌ taky hadoo:"
40,4,6,"—Pꞌop Hagä Do Tꞌaah mado bä, —näng mäh —keréd hyy tũũ. Hahỹỹ da Pꞌop Hagä Do kyy kerih doo —näng mä Dijab kyyh: “Pꞌop Hagä Do mejũũ da ta ããs, baad õm rabahagꞌããs hyb nꞌaa. Õm da ragadoo pꞌop pä hã a tsyym taganadas hyb nꞌaa”, näng Pꞌop Hagä Do kyyh —näng mä Dijab."
40,4,7,Ti mꞌ Jesus ky gadoo: —näng mä Jesus.
40,4,8,"Ti mꞌ Jesus Dijab masäk waëë pꞌop nu däk do jó. Tii bꞌ naa mꞌ tametëëh ta hã sahõnh hẽ badäk hahỹỹ hã hanäng do häj nꞌaa rabagꞌããs doo, sahõnh hẽ hanäm doo, hetsooh do badäk hahỹỹ hã hanäng do na-ããj hẽ. Ti mꞌ taky hadoo ta hã:—Sahõnh hẽ ta ti ỹ anoo da a hã, wë ỹỹ, tũũ a taron nuu me ỹ mawehëë bä —näng mä Dijab kyyh."
40,4,10,Ti mꞌ Jesus ky hadoo: näng kerih doo —näng mä Jesus.
40,4,11,"Ti mꞌ Dijab bahõm kän Jesus mahä̃nh. Ti mꞌ ããs rabana, rahagꞌããs mä Jesus, ranoo mä ta hã ta waa kä."
40,4,12,"Jesus du doo tama metëëk do panyyg nꞌaa hahỹỹhTi mꞌ Jowãw nu gahemꞌuun do radawäts gëët do Jesus ky nꞌaa napäh bä mꞌ, tababaaj hõm kän mä Garirej häj nꞌaa hẽnh."
40,4,13,"Ti mꞌ panang Nasaréh bä tabaym dó jawén paa bä mꞌ, takahỹỹd gä panang Kapar-Naũm häd näng doo hẽnh. Karajꞌaa Garirej häd näng do nabyy me Kapar-Naũm badäk, Seburũn, Napatawi sa häj nꞌaa bä.Garirej häj nꞌaa bód ta ti Seburũn Napatawi sa häj nꞌaa."
40,4,14,"Tii da tawén dꞌoo, Pꞌop Hagä Do ky nꞌaa rod Isajas häd näng do herꞌoot do paa takaja däk hyb nꞌaa. Hahỹỹ dꞌ paa mꞌ Isajas kyyh: Dajëb bawät bä habok do sa hã ganä wät ta bag”,"
40,4,17,"Ti mꞌ ti noo gó Jesus du do däk tamaherꞌoot sahõnh hẽ sa hã. Hahỹỹ dꞌ mä ta kyyh:—Edaa däk hỹ pong jé hawät do ji tabagꞌããs doo. Ti hyb nꞌaa bë eréd nesaa doo, Pꞌop Hagä Do wë bë hꞌyy kawareem hyb nꞌaa —näng mä Jesus kyyh."
40,4,18,"Jesus atsꞌyyt do ta sii habong do panꞌaa panyyg nꞌaa hahỹỹhTi mꞌ karajꞌaa Garirej häd näng do nabyy me Jesus bawät bä mꞌ, tabahapäh mä pawóp hẽ ajyy. Simaw, Peed ramaneëënh doo, ta hỹỹj Ãn-Deréh daheeh. Tahꞌỹỹb mä resꞌaak karahi me. Tahꞌỹỹb sag né hẽ mꞌ tii."
40,4,19,"Ti mꞌ Jesus ky hadoo sa hã:—Bꞌëëp bë ana, si ỹỹ bë abooh. Tahꞌỹỹb sag nado boo da bë hỹỹ kä. Ajyy, ỹỹj sag hadoo da bë hỹỹ kä Pꞌop Hagä Do hã rahꞌyy kaꞌeeh hyb nꞌaa —näng mä ta kyyh."
40,4,20,Ti mꞌ nayyw hẽ mꞌ raberéd hõm karahi. Ahꞌũũm kän mä ta sii.
40,4,21,"Ti bahä̃nh mä Jesus bahapäh ajyy Tsijaag, Jowãw daheeh, Sebedew häd näng do taah. Marakate gó mꞌ rabatꞌoonh, sa yb mä sa hata. Karahi mꞌ renäm. Ti mꞌ Jesus batsꞌyyt ta sii rabahõm hyb nꞌaa."
40,4,22,"Ti mꞌ nayyw hẽ mꞌ ragatsëg nꞌyyh pong hẽnh. Ti mꞌ raberéd hõm sa yb, marakate. Ti mꞌ Jesus sii rabahõm kän mäh."
40,4,23,"Ti mꞌ jé padꞌyyt hẽ Garirej häj nꞌaa bä, tób Pꞌop Hagä Do panyyg rayd naherot do yt hã, Jesus ma metëëk mäh, tamaherꞌoot mä sa hã Pꞌop Hagä Do ji tabagꞌããs do ky nꞌaa hanäm doo. Jé padꞌyyt hẽ mꞌ tabaheso hõm sahõnh hẽ sa nahëëh. Tabaheso hõm na-ããj hẽ hꞌyyb nahejooj padëëk do nahëë hajꞌaa."
40,4,24,"Ti hyb nꞌaa, Sirija häd näng do häj nꞌaa bä na-ããj hẽ raky nꞌaa napäh mä Jesus mo hajꞌaa hã. Ti hyb nꞌaa ramena kän ta wë nahëë enäh doo. Hajõng mä ramenaa do sa nahëëh. Takꞌëp datés do hahoop do ta wób, karapꞌaar hꞌyyb nesaa do pahadëëk do ta wób, mera do kajꞌuun do ta wób, nabong do ta wób. Ta ti sahõnh hẽ sa nahëë Jesus hahëën hõm mäh."
40,4,25,"Hajõk mä Jesus jawén hahꞌũũm. Ta sꞌee hẽnh naa mꞌ hena ta jawén hahꞌũũm doo. Garirej häj nꞌaa bä naa mꞌ ta wób, Dekaporis häd näng do häj nꞌaa hẽnh naa ta wób, Jerusarẽnh bä naa mꞌ ta wób, Judah häj nꞌaa bä naa mꞌ ta wób, hëëj Joradãn häd näng do tamyyj däk hẽnh naa mꞌ ta wób kä."
40,5,1,
40,5,3,"—Pꞌop Hagä Do ky nꞌaa edëng sa hã hẽ daab naꞌyyp doo, sa hꞌyyb gó jããm hẽ Pꞌop Hagä Do hã daab ꞌyyp doo. Rawén ky nꞌaa kedëng, hỹ pong jé hawät do bagꞌããs do karapee rabahadoo do hyb nꞌaa."
40,5,4,"—Ky nꞌaa kedëng da jé haꞌoot do hahꞌoop doo, Pꞌop Hagä Do hꞌyyb enꞌyym do hyb nꞌaa da sa hã."
40,5,5,"—Pꞌop Hagä Do ky nꞌaa edëng kaja hẽ sa hꞌyyb mahũũm doo, sa hejój hã hꞌyy kanaꞌeeh doo. Rawén ky nꞌaa kedëng, hëëj papuujTawꞌããts hẽ ji nerꞌoot . Pꞌop Hagä Do ky nꞌaa enooh do danäh rabahadoo do hyb nꞌaa da."
40,5,6,—Pꞌop Hagä Do ky nꞌaa edëng takarẽn doo da ji bawät do hã takꞌëp hꞌyyb padꞌëëk doo. Rahꞌyyb pahadëëk do kanꞌoo däk da sa hã.
40,5,7,—Pꞌop Hagä Do ky nꞌaa edëng ta wób tꞌyyd mehĩĩn doo. Pꞌop Hagä Do tꞌyyd mehĩĩn da sa hã kä.
40,5,8,"—Pꞌop Hagä Do ky nꞌaa edëng baad hedoo do hadꞌyyt hẽ hꞌyyb enäh doo. Ky nꞌaa kedëng da tii, rahapäh do hyb nꞌaa da Pꞌop Hagä Doo sa matym me."
40,5,9,—Pꞌop Hagä Do ky nꞌaa edëng hꞌyyb nyyw gó habok do du nꞌaa doo. Ta ti hedoo doo ramaneëënh da Pꞌop Hagä Do taah.
40,5,10,
40,5,11,"—Ky nꞌaa kedëng bëëh, hëp ỹ nꞌaa bë raky nꞌaa rejã bä, bë rarahejã bä, daap hẽ nesaa do bë ky nꞌaa ranꞌoo bä. Baad hadꞌop do Pꞌop Hagä Do anoo da bë hã ta säm hỹ pong jé. Ti hyb nꞌaa da bë hꞌyy gadejah, bë tsebee da, tii dꞌ bë hã radoo bä né paawä! Tii dꞌ né paa sa wahë makũ rabadꞌoo Pꞌop Hagä Do ky nꞌaa rod sa hã, rarahejãã né paa sa hã —näng mä Jesus."
40,5,13,"Jukiir ky nꞌaa gó, ta bag ky nꞌaa gó Jesus ma metëëk do panyyg nꞌaa hahỹỹhTi mꞌ Jesus ky hadoo:—Jukiir hadoo bëëh, badäk hahỹỹ hã habong do sa mahang.Jukiir me ji ty gewuuk ta dab takanarejãã hyb nꞌaa. Jukiir hadoo Pꞌop Hagä Do hã hꞌyy kaꞌeeh do badäk hahỹỹ hã habong do sa mahang. Pꞌop Hagä Do hã hꞌyy kaꞌeeh do sa hyb nꞌaa nesaa do takꞌëp tawén kanahꞌũũm badäk hahỹỹ bä. Jukiir nadahꞌëëd wäd bä, dooh ji haja bä ji anꞌoo bä pꞌaa hẽnh tadahꞌëëd däg bä. Tanadahꞌëëd wäd bä, dooh hyb nꞌaa ji karẽn wät péh. Ji awꞌoong hõm tii. Jé tabës pé tsabꞌeep daJukiir nadahꞌëëd wät do hadoo ta hã hꞌyy kaꞌeeh do baad naboo bong doo. Baad ji nawäd wäd bä, baad nadoo do ji metëëh tii bä ta wób sa hã. Jukiir nadahꞌëëd wät do hadoo, ji awꞌoong hõm do hado däk ji tii bä. —näng mäh."
40,5,14,"—Badäk hahỹỹ hã habong do sa bag hadoo bëëh. Dooh ji haja bä ji jejën bä panang waëë jó badäk doo. Dooh ta bag ji gataa so bä ji waa hood yt hã ji dasooh hyb nꞌaa. Dooh. Ta bag ji dasooh ta tyng jó, sahõnh hẽ tób yt hã hajꞌeenh do rabag enä hyb nꞌaa. Ti hadoo ẽnh bë hã. Bë metäh, rabahapäh hyb nꞌaa, baad hedoo do bë babok doo, baad hadoo do bë moo bok doo, bë Yb hỹ pong jé hawät do hã rajꞌaa etsë hyb nꞌaa kä bë hã rahapäh do hyb nꞌaa —näng mä Jesus."
40,5,17,"Mosees ky nꞌaa jawꞌyyk do ky nꞌaa hã Jesus ma metëëk do panyyg nꞌaa hahỹỹhTi mꞌ Jesus ky hadoo:—Ỹ ahyng babä ỹ gawatsꞌiik hyb nꞌaa nado Pꞌop Hagä Do ky nꞌaa jawꞌyyk doo, Pꞌop Hagä Do ky nꞌaa rod rerih do paa na-ããj hẽ. Tii dꞌ bë edoo manäh. Ỹ wén hyng Pꞌop Hagä Do ky nꞌaa jawꞌyyk doo, Pꞌop Hagä Do ky nꞌaa rod rerih do paa na-ããj hẽ, takaja däk hyb nꞌaa, hã ỹ kametëëh hyb nꞌaa na-ããj hẽ."
40,5,18,"Baad bë ỹ maherꞌoot. Wë, badäk hahỹ hëëj bawät nä bä, Pꞌop Hagä Do ky nꞌaa jawꞌyyk do dooh tagawatsig bä. Dooh ta bód hadꞌos pé gawatsik péh, sahõnh hẽ ta hã kerih do kametëëh bä kä. Né hup ỹ né hẽ ta ti ỹ herꞌoot doo —näng mäh."
40,5,19,"—Jé Pꞌop Hagä Do ky nꞌaa jawꞌyyk do bód tꞌaats ky nadaheeh doo, ta wób tama metꞌëëg bä ta nemuun raky nadaheeh hyb nꞌaa, jããm hẽ ky nꞌaa netsꞌäs da ta ti hedoo do hỹ pong jé hawät do tabagꞌããs do mahang. Jé Pꞌop Hagä Do ky nꞌaa jawꞌyyk do ky daheeh doo, ta wób hã tama metꞌëëg bä na-ããj hẽ, ky nꞌaa etsä däk tii, hỹ pong jé hawät do tabagꞌããs do mahang —näng mäh."
40,5,20,"Baad hadꞌop Jesus karẽn ji bawät do ky nꞌaa hahỹỹh—Baad bë ỹ maherꞌoot. Baad ub Pariséw redꞌoo raky daheeh Pꞌop Hagä Do karẽn do ji hã. Ti hadoo ẽnh Pꞌop Hagä Do ky nꞌaa jawꞌyyk do ma mehetëk doo. Ti hado né paawä, baad bë nado bä sa bahä̃nh, dooh tabadꞌop hẽ bë haja bä hỹ pong jé hawät do bagꞌããs do karapee bë hado bä —näng mäh."
40,5,21, näng kerih doo.
40,5,23,"—Ti hyb nꞌaa kä, Pꞌop Hagä Do hã mama ejuu bä mahyb nꞌaa esꞌee bä a hã a da hadoo do ganenꞌaak doo, baad nadoo do ta hã mamoo wät do hyb nꞌaa, tii bä tawꞌããts hẽ meréd dó mama ejuu do panꞌaa ji ma ejuu do tyng pa. Tii bä ahõm a da hadoo do wë. Metsꞌẽẽ õm tahyb nꞌaa mabaan hyb nꞌaa, pꞌaa hẽnh bë hꞌyyb enyyw padëëk hyb nꞌaa. Tii bä maju kä Pꞌop Hagä Do wë mamanaa doo —näng mäh."
40,5,25,"—Tawꞌããts hẽ nayyw hẽ mahꞌyyb enäw a wë kawajããn doo, hyb nꞌaa jawyk do wë õm tamahũũm bä õm taky nꞌaa tapaa hyb nꞌaa paawä. Bë mahõm me, ta hõõ bä, mahꞌyyb enäw, hyb nꞌaa jawyk do ji hã ky nꞌaa etyy do hã, õm taky nꞌaa tapa mahä̃nh. Tii dꞌ manadoo bä, hyb nꞌaa jawyk do õm tabahaëënh da warahén hã, õm tadawäts gëët hyb nꞌaa kä. Dooh dꞌ manä bä kä tii bä, sahõnh hẽ manepaag bä. Né hup ỹ né hẽ ta ti ỹ herꞌoot doo —näng mäh."
40,5,27, näng kerih do paah.
40,5,28,"Ỹỹ kä, ỹ herꞌoot hahỹỹ dꞌ bë hã: Ỹỹnh wë ty gadäk doo, ta sii haỹỹh do hyb nꞌaa newë däk doo, baad nado däg ta hꞌyyb tym hã kä. Nesaa do tamoo wäd däg kän, dooh né ta sii taä̃ bä paawä."
40,5,29,"A matym hyb nꞌaa nesaa do mamoo wäd bä, tawꞌããts hẽ paawä a matym mado nyyh. Madawäts hõm. Tawꞌããts hẽ sét a hã hanäng do kawꞌoong hõm, tabanesaa hẽnh õm Pꞌop Hagä Do awꞌoong hõm mahä̃nh."
40,5,30,"A moo hub hadäk do hyb nꞌaa nesaa do mamoo wäd bä, tawꞌããts hẽ paawä magakyd hõm a mooh. Madawäts hõm. Tawꞌããts hẽ sét a hã hanäng do kawꞌoong hõm, tabanesaa hẽnh õm Pꞌop Hagä Do awꞌoong hõm mahä̃nhDooh Jesus mejõ bä ji matym ji ado nä bä, ji moo see ji gakyd hõm bä. Jesus hapäh, ji hꞌyyb gó naa né hẽ ti nesaa do ji moo wät doo, ji hegꞌããs doo. Tii da tawén herꞌoot, baad ji hyb nꞌaa matakëë hyb nꞌaa nesaa do ji moo nawät hyb nꞌaa. Dooh masuuj tado bä ta ti hedoo doo, Jesus hanäng péh. —näng mäh."
40,5,31,"3. Baad hadꞌop, ta wób rabahedꞌoo do sa bahä̃nh, ji bawät ji ỹỹm wë ky nꞌaa hahỹỹh—Hahỹỹ da kamejũũ do paah: “Jé ta ỹỹm heréd hõm doo, tawꞌããts hẽ tabanꞌoo däk né hẽ ta heen nꞌaa kerih do ta hã”, näng kerih do hã."
40,5,33,"4. Baad ji awäd bä, dooh hyb nꞌaa takꞌëp ji ky nꞌaa hꞌũũm pé do ky nꞌaa hahỹỹh—Bë maa napäh né hẽ pꞌooj ub ër wahë makũũ hã kamejũũ doo: “Maky kahỹỹd manä Takꞌëp Hyb Nꞌaa Jawyk Do hã maky däng doo. Mamoo wäd né hẽ ta hã maky däng doo”, näng kerih doo. Ỹỹ kä, ỹ herꞌoot hahỹỹ dꞌ bë hã: Bë ky dëë manä da. Pꞌop Hagä Do bagꞌããs do tyng hadoo hỹ pong jé. Ti hyb nꞌaa bë ky dëë manä hỹ pong jé hã, bë ehub né hẽ bë ky däng do bë metëëh hyb nꞌaa. Pꞌop Hagä Do tsyym tyng hadoo badäk hahỹ hëëj.Hỹ pong jé, Pꞌop Hagä Do bagꞌããs do tyng hadoo. Badäk hahỹỹh, Pꞌop Hagä Do tsyym tyng hadoo Isaraéw buuj sa hã. Sahõnh hẽ Pꞌop Hagä Do bagꞌããs. Ti né sahõnh hẽ danäh, tahanäng pé tii. Ti hyb nꞌaa, bë ky dëë manä badäk hahỹ hëëj hã, bë ehub né hẽ bë ky däng do bë metëëh hyb nꞌaa. Bë ky dëë manä Jerusarẽnh panang hã, bë ehub né hẽ bë ky däng do bë metëëh hyb nꞌaa. Pꞌop Hagä Doo, sahõnh hẽ bagꞌããs do panang ti Jerusarẽnh. Ta ma tii. Bë ky dëë manä bë nuu hã. Dooh ji hajꞌas pé ji hã hẽ ji ahỹỹd bä. Ji sëën na-ããj hẽ dooh ji haja bä ji ahỹỹd bä."
40,5,37,"Ti hyb nꞌaa kä, “ỹỹ” bë noo bä, tawꞌããts hẽ “ỹỹ” né hẽ bë hꞌyyb gó. “Dooh” bë noo bä, “dooh” né bë hꞌyyb gó. Jããm ti bë kyyh. Dooh hyb nꞌaa takꞌëp bë ky nꞌaa hꞌũũm pé bë metëëh hyb nꞌaa ta ti bë ehub né hẽ. Nesaa Do Yb hanaa sahõnh hẽ ti bahä̃nh takꞌëp ky nꞌaa hꞌũũm doo —näng mäh."
40,5,38,"5. Baad ji awäd bä, dooh ji abaaj bä nesaa do ji tah moo wät do ky nꞌaa hahỹỹhTi mꞌ Jesus ky hadoo ẽnh:—Bë maa napäh né hẽ hahỹ kamejũũ doo: “Ta da hadoo do matym rejãã doo, ta ti mo hajꞌaa näng do matym na-ããj ji rejãã. Ta da hadoo do tëg see gatëh hõm doo, ta ti mo hajꞌaa näng do tëg see na-ããj hẽ ji rejãã”, , Dew- näng kerih doo."
40,5,40,"Hyb nꞌaa jewyk do sa wë a da hadoo do õm taky nꞌaa tapa bä a saroor hyb nꞌaa, manꞌoo ta hã a hatsë a hã hadäk do na-ããj hẽ."
40,5,41,"Õm ramejõ bä sa ma masꞌëëd bä raky nꞌaa jawꞌyyk do anoo do pénh, tii bä mamahä̃j manä ta ti ramejũũ doo. Tawꞌããts hẽ raky däng do bahä̃nh masꞌëëd.Roma buuj warahén nꞌaa Isaraéw häj nꞌaa bä mejũũ do rahajaa, rakarẽn bä, ramejũũ Isaraéw buuj rasëët sa ma dawëë péj. Tii dꞌ radoo bä, ramejũũ do bahä̃nh ji asëët, näng Jesus kyyh. Dooh ji mahä̃j bä."
40,5,42,"Manꞌoo a da hadoo do etsꞌẽẽ bä a hã. A hꞌëëd see a da hadoo do etsꞌẽẽ bä tabꞌaanh doo, manꞌoo né hẽ —näng mäh."
40,5,43,
40,5,47,"Jããm hẽ bë wakããn hedoo do bë edëë bä, ta wób badꞌoo do bahä̃nh nado bë badꞌoo. Jé Pꞌop Hagä Do sa hꞌyyb gó nahapäh do na-ããj né hẽ redëng sa wakããn, sa najiis."
40,5,48,"Ti hyb nꞌaa, tawꞌããts hẽ baad hadꞌyyt hẽ bë babok, bë Yb hỹ pong jé hawät do baad hadꞌyyt hẽ tabawät doo da —näng mä Jesus kyyh sa hã."
40,6,1,"1. Nyy da ji badꞌoo kasꞌuut do matym nꞌaa ji anꞌoo bä do ky nꞌaa hahỹỹh—Ti hyb nꞌaa kasꞌuut do matym nꞌaa mabanoo bä, magamehä̃ manä torõm-bet, õm ramanatakëë hyb nꞌaa, jꞌooj madäk doo me ky kenꞌyym do rabahedꞌoo doo da panang tyw nꞌaa bä, tób Pꞌop Hagä Do panyyg rayd naherot do yt hã, sa hã ta wób rajꞌaa etsë hyb nꞌaa. Baad bë ỹ maherꞌoot: Ta ti hedoo doo, sa hã rajꞌaa etsë doo me né hẽ ragado däk ta säm. Dooh ragado wäd bä hanäm do Pꞌop Hagä Do hanaa. Né hup ỹ né hẽ ta ti ỹ herꞌoot doo."
40,6,3,"Kasꞌuut do matym nꞌaa mabanoo bä, maherꞌood manä ta wób sa hã, ta wób ranahapäh hyb nꞌaa mamasa doo. Tii bä kä, a Yb hỹ pong jé hawät doo, hapäh do ranahapäh bä manoo doo, anoo da a hã ta säm baad hadoo doo —näng mäh."
40,6,5,"2. Nyy da ji badꞌoo ji ky nꞌaa etsꞌẽẽ bä ky nꞌaa hahỹỹh—Bë ky nꞌaa etsꞌẽẽ bä, jꞌooj madäk doo me ky kenꞌyym do rabahedꞌoo doo da bë adoo manä da. Panang tyw nꞌaa kajatsëk bä, hajõk do rababok bä, tób Pꞌop Hagä Do panyyg rayd naherot do yt hã na-ããj ti ragenꞌaak raky nꞌaa etsẽẽ rabë bä, ta wób rabahapäh hyb nꞌaa. Baad bë ỹ maherꞌoot: Ta ti hedoo doo, sa hã rajꞌaa etsë doo me ragado däk ta säm. Dooh ragado wät pé hanäm do Pꞌop Hagä Do hanaa. Né hup ỹ né hẽ ta ti ỹ herꞌoot doo."
40,6,6,"Ti hyb nꞌaa, maky nꞌaa etsꞌẽẽ bä, ajëë suun a tób gawakõ gó, manoo gatsëë däg ta gawakõ, ti bä maky nꞌaa etsꞌẽẽ a Yb, hỹ pong jé hawät do ji nahapäh do hã. Tii bä kä, a Yb hỹ pong jé hawät doo, kejën doo gó maky nꞌaa etsẽẽ do hapäh doo, anoo da a hã ta säm baad hadoo doo."
40,6,7,"Bë ky nꞌaa etsꞌẽẽ bä, bë ky nꞌaa jebaaj manä bë etsẽẽ doo, Pꞌop Hagä Do sa hꞌyyb gó nahapäh do rabahedꞌoo doo da. Rahꞌyy kahaꞌeeh do maa napäh raky nꞌaa etsẽẽ doo, hajõng do sa kyyh hyb nꞌaa redꞌoo."
40,6,8,Bë ky nꞌaa etsꞌẽẽ pooj jé bë Yb hapäh bë wë badoh doo. Ti hyb nꞌaa bë ky nꞌaa etsꞌẽẽ manä nanäng raky nꞌaa etsẽẽ doo da.
40,6,9,"—Tawꞌããts hẽ hahỹỹ da dꞌ bë kyyh bë ky nꞌaa etsꞌẽẽ bä:“Ee, hỹ pong jé hawät doo,ãã karẽn sahõnh hẽ õm rahyb nꞌaa jewꞌyyk."
40,6,10,"Ãã etsẽẽ a hã,sahõnh hẽ mabagꞌããs do nayyw hẽ takajaa hyb nꞌaa ãã wë.Ãã karẽn sahõnh hẽ badäk hahỹỹ hã habong do ramoo bok makarẽn doo,hỹ pong jé ramoo bok doo da makarẽn doo."
40,6,11,Manꞌoo hadꞌyyt hẽ ãã waa.
40,6,12,"Mamabaan hõm nesaa do ãã moo bok do paah,ãã mabaan hõm doo da ãã wë moo bong do nesaa doo."
40,6,13,[Õm né ti sahõnh hẽ bagãã hadꞌyyt doo.
40,6,14,"Ti mꞌ Jesus ky hadoo ẽnh:—Bë hyb nꞌaa mabaan bä nesaa do bë wë ramoo boo bä, tii bä bë Yb hỹ pong jé hawät do hyb nꞌaa mabaan da na-ããj hẽ bë hã. Bë hyb nꞌaa manabaan bä nesaa do bë wë ramoo bok doo, tii bä dooh na-ããj hẽ bë Yb hyb nꞌaa mabaan bä bë hã nesaa do bë moo bok doo."
40,6,16,"3. Nyy da ji badꞌoo kasꞌaah doo me Pꞌop Hagä Do ji wehꞌëëh bä ky nꞌaa hahỹỹhTi mꞌ Jesus ky hadoo:—Pꞌop Hagä Do bë wehꞌëëh hyb nꞌaa bë kasꞌaah bä, bë metä manä bë hꞌyy gajëng doo, jꞌooj madäk doo me habok doo, ky kenꞌyym do gó habok do rabahedꞌoo doo da. Ta ti rahꞌỹỹt sa mamets rakasꞌaah ta wób rabahapäh hyb nꞌaa. Baad bë ỹ maherꞌoot: Ta ti hedꞌoo doo, sa hã rajꞌaa etsë doo me, ragado däk ta säm sahõnh hẽ. Dooh ragado wät pé hanäm do Pꞌop Hagä Do hanaa. Né hup ỹ né hẽ ta ti ỹ herꞌoot doo."
40,6,17,"Ti hyb nꞌaa, kasꞌaah doo me Pꞌop Hagä Do mawehꞌëëh bä, tawꞌããts hẽ mahetsyyd a mamets, mahawug ta syyj buu benyym do a nuu gó ji bahedꞌoo doo da kasꞌaah doo me Pꞌop Hagä Do mawehꞌëëh do ta wób ranahapäh hyb nꞌaa. Jããm hẽ a Yb, hỹ pong jé hawät doo, ji nahapäh do hapäh hyb nꞌaa. Tii bä kä, a Yb hỹ pong jé hawät doo, kejën doo gó makasꞌaah do hapäh doo, anoo da a hã ta säm baad hadoo doo —näng mäh."
40,6,19,"Ji ma ky nꞌaa hahỹỹhTi mꞌ Jesus ky hadoo ẽnh:—Bë ata manä bë ma takahꞌũũm hyb nꞌaa badäk hahỹỹ bä, kamera hedoo do ji ma rejãã doo bä, ji ma hetõt bä, hetsꞌëëk do bë tób ranoo eë hõm doo bä bë ma rabetsꞌëëk hyb nꞌaa."
40,6,20,"Tawꞌããts hẽ bë moo boo hadꞌyyt hẽ ti Pꞌop Hagä Do bë hã takarẽn doo. Tii bä da bë gadoo da hỹ pong jé ta säm Pꞌop Hagä Do hanaa. Hỹ pong jé dooh kamera hedoo do rejã bä ta säm Pꞌop Hagä Do hanaa ji gadoo doo. Ta tii bä dooh tahetõd bä ta säm, ta tii bä dooh retsëëg bä Pꞌop Hagä Do hanaa ji gadoo doo."
40,6,21,"Ta tii dꞌ ỹ wén herꞌoot, takꞌëp bë kamahä̃n do banäng bä, tii bä bë hꞌyyb bawät —näng mäh."
40,6,22,"—Ji bag hadoo ji matym. Baad tado bä ji matym,Ji etsëëh, Pꞌop Hagä Do hã ji hꞌyyb däk, tahanäng pé né mꞌ ti baad hadoo do ji matym . ta bag hado däk sahõnh hẽ ji hã."
40,6,24,"—Dooh hajaa pé pawóp hẽ ta kariw nꞌaa sii moo wät pé séd noo gó. Tii dꞌ tahado bä, ta kariw nꞌaa see dooh takamahä̃n bä, ta see ti takamahä̃n. Ta see wë da baad tamoo wät da, ta see taty nꞌaa gesꞌyyk da. Ti hadoo bë hã. Dooh bë haja bä bë hꞌyy keséj bä. Dooh bë haja bä Pꞌop Hagä Do hã bë hꞌyyb däg bä, dajẽẽr hã na-ããj bë hꞌyyb däng bä —näng mä Jesus."
40,6,25,"—Ti hyb nꞌaa bë ỹ maherꞌoot hahỹỹh: Bë hyb nꞌaa tón hadꞌyyt manä bë babok do hã, bë waa hã, bë eëëk do hã, bë saroor hã. Tii dꞌ ỹ wén edoo, ji awa do bahä̃nh ti ji edëp doo. Ji saroor bahä̃nh ji."
40,6,26,"Bë hegãã tawꞌëëd. Dooh rejoom bä joom tym. Dooh rata bä joom ag sa waa tób nꞌaa yt hã. Ti hado né paawä, Pꞌop Hagä Doo, bë Yb, anoo sa waa. Tawꞌëëd Pꞌop Hagä Do kamahä̃n do bahä̃nh bë takamahä̃n."
40,6,27,"Takꞌëp bë hyb nꞌaa newë hadꞌyyt né paawä, dooh bë haja bä bë aboo dawëd bä ta tii da. Ta ti bë nahaja bä, nahejooj né paawä, hꞌëëd hyb nꞌaa bë hyb nꞌaa newë hadꞌyyt hẽ ta wób. Series, —näng mäh."
40,6,28,"—Hëd nꞌaa bë hyb nꞌaa tón bë saroor bë padedëëk do panꞌaa hã? Bë hegãã tabawä nꞌaa tsꞌooh joom banäng bä hawäng doo —näng mäh. —Dooh né paawä ramoo boo bä, dooh né paawä sa saroor ragesꞌyyb bä,"
40,6,29,"Saromãw saroor anyyw né paawä, gabarꞌëëng né paawä, ti bahä̃nh tabanäm ti tabawä nꞌaa tsꞌooh."
40,6,30,"Tii da baad ub Pꞌop Hagä Do adoo bä tabawä nꞌaa hã, nayyw hẽ tsawyy jëng do hã, ji gatang do hã, dooh gꞌeeh ti bahä̃nh baad ub tabahagꞌããs bëëh? Tanoo né da bë hã bë saroor. Hꞌëëd hyb nꞌaa Pꞌop Hagä Do hã baad bë hꞌyy kanaꞌeeh?"
40,6,31,"Ti hyb nꞌaa kä, bë hyb nꞌaa tón manäh. “Hꞌëëd gꞌee dꞌ ãã awa? Hꞌëëd gꞌee dꞌ ãã eëëk? Hꞌëëd gꞌee dꞌ ãã dadäk?”, bë anꞌoo manäh."
40,6,33,"Tawꞌããts hẽ pooj jé baad bë hꞌyyb padäg bë Yb bagꞌããs do hã, baad hedoo do ji hã takarẽn do hã na-ããj hẽ. Tii bä kä, tanoo da bë hã sahõnh hẽ bë wë bedoh doo."
40,6,34,"Ti hyb nꞌaa kä, naga hẽ bë hyb nꞌaa tón manä bë pooj jé hawät do hã. Jatꞌiip hadoo na-ããj hẽ ti anäng ji hꞌyy katón doo. Ti hyb nꞌaa tawꞌããts hẽ jati pé bë hyb nꞌaa newë nyy dꞌ bë badꞌoo."
40,7,1,"Ji da hadoo do ji ky nꞌaa netyy do panyyg nꞌaa hahỹỹhTi mꞌ Jesus ky hadoo:—Baad nadoo do hã bë ky nꞌaa ety manä hadꞌyyt hẽ ta wób, Pꞌop Hagä Do ky nꞌaa netyy hyb nꞌaa bëëh."
40,7,2,"Tii dꞌ ỹ wén edoo, ta wób bë ky nꞌaa etyy doo da, bë da Pꞌop Hagä Do ky nꞌaa etyy. Ta wób bë ky nꞌaa etyy do pénh, ti pénh da Pꞌop Hagä Do ky nꞌaa etyy da bëëh."
40,7,3,"—Hëd nꞌaa mamatakëë bꞌaa hyyj its a da hadoo do matym me hahop doo, bꞌaa haeh do a matym gó anäng? Hëd nꞌaa, “Na bꞌaa hyyj a matym gó hatu do ỹ ado hõm”, mabanäng, dooh bꞌaa haeh do mamatakä bä a matym gó hanäng doo? Jꞌooj madäk do ti a hꞌyyb. Mado nä pooj jé bꞌaa haeh do a matym gó hakëë doo. Tii bä da mabahapäh baad ub mabado hõm hyb nꞌaa a da hadoo do matym gó hatu do bꞌaa hyyj —näng mäh.?"
40,7,6,"—Bë anꞌoo manä awaar hã tsyt hẽ Pꞌop Hagä Do wë kasëëw däk doo. Bë da regës. Bë anꞌoo manä too yb hã majoor gabarëëh do perora häd näng do sꞌëëb. Ratsabꞌeep da bë majoorHahỹỹ dꞌ Jesus hanäng pé apäh: Bë ky kahũũm manä Pꞌop Hagä Do ky nꞌaa hanäm do bë maherꞌood bä kanarꞌẽẽn do maa nanewëë do sa hã. Sa hã ji ky kahũũm bä, ji rarahejãã da tii bä. Awaar ji tegës do hadoo tii. Sa hã ji ky kahũũm bä panyyg hanäm do ky nꞌaa, raty nꞌaa gesꞌyyk da tii. Too yb majoor gabarëëh do tsabꞌeep do hadoo tii. —näng mä Jesus."
40,7,7," Bë naëëj tób noo bä naa, tii bä da ta danäh noo gasꞌëës.Ji ky padäg hadꞌyyt hẽ Pꞌop Hagä Do hã ji etsẽẽ doo, tahanäng pé mꞌ ti tób noo bä naa ji naëënh doo ."
40,7,12,"—Ti hyb nꞌaa kä, sahõnh hẽ bë badꞌoo do hã, bë moo boo ta wób sa hã baad hadoo doo, bë karẽn do bë hã ramoo bok doo. Tii dꞌ tahanäng pé Pꞌop Hagä Do ky nꞌaa jawꞌyyk do hã, Pꞌop Hagä Do ky nꞌaa rod rerii bong do hã kerih doo —näng mä Jesus."
40,7,13,"Ta tyw nꞌaa ky nꞌaa gó Jesus ma metëëk hỹ pong jé ji bahõm do ky nꞌaa hahỹỹhTi mꞌ Jesus ky hadoo sa hã:—Noo maeh ta tyw nꞌaa, maeh ta tyw nꞌaa banesaa hẽnh, ji karejãã doo hẽnh hahõm doo. Hajõk maeh doo me hahꞌũũm. Ti hyb nꞌaa, tawꞌããts hẽ bë majëë suun noo nadꞌëëd is do hadoo doo me Pꞌop Hagä Do wë, ji edëb hadꞌyyt doo hẽnh ji tamahũũm doo. Noo manadꞌëëd its, manadꞌëëd its ta tyw nꞌaa ji edëb hadꞌyyt doo hẽnh hahõm doo. Dooh tahajõõ bä ta ti ta tyw nꞌaa hawꞌyyt doo —näng mäh."
40,7,15,"Rababok do hã ji hꞌyy ganäng sa hã ky nꞌaa hahỹỹhTi mꞌ Jesus ky hadoo:—Baad bë hyb nꞌaa matakä, Pꞌop Hagä Do ky nꞌaa rod oow bë rawanadii hyb nꞌaa. Bꞌéé anyyw is do hadoo kawanajããn do hadoo da rababok bë mahang. Jꞌooj madäk doo me tii. Tꞌõp, sa hꞌyyb gó, tabanasꞌaa bꞌéé hekꞌook do hadoo tii."
40,7,16,"Ramoo bok do hã, raherꞌoot do hã na-ããj hẽ bë da hꞌyy genäh sa hã, joom ag hã ji bahapäh do hadoo joom ỹỹn hã. Dooh ji awyyd bä uwa ag sasëng tëëg hedoo do hã. Dooh na-ããj hẽ ji awyyd bä wiigo ag hetëk do hã."
40,7,17,"Joom baad hadoo doo, baad ub ta ag. Joom seeh, baad nadoo doo, ta hẽnh hẽnh ta ag hahõm, dooh baad hadoo do ta ag. Joom baad hadoo doo, dooh teag bä baad nadoo doo. Bꞌaa pꞌyym näng doo, dooh tahaja bä baad hadoo do teag bä."
40,7,19,"Bꞌaa baad nadoo do heaak doo, ji agëëm, ji tëëg hado däk tii bä."
40,7,20,"Joom ag hã bë hapäh doo da ta ỹỹn, ti hadoo da, ramoo bok do hã, rababok do hã bë da hꞌyy genäh Pꞌop Hagä Do ky nꞌaa rod oow sa hã —näng mäh. —Dooh sahõnh hẽ “Takꞌëp Hyb Nꞌaa Jawyk Doo”, ỹ ramaneëënh doo, hỹ pong jé hawät do bagꞌããs do karapee rabahadoo da. Jããm hẽ Yp ỹ hỹ pong jé hawät do karẽn do moo bꞌook doo, ta bagꞌããs bä tagadoo. Sahõnh hẽ Pꞌop Hagä Do ky nꞌaa etyy noo gó, hahỹỹ da hajõk do sa kyyh hã ỹỹ: “Takꞌëp Hyb Nꞌaa Jawyk Doo, a kyy gó nado gꞌeeh a ky nꞌaa ãã baherꞌoot? A kyy gó nado gꞌeeh karapꞌaar hꞌyyb nesaa do sa hã padëëk do ãã habëë hõm? A kyy gó nado gꞌeeh hajõng ãã pehuunh doo?”, näk da. Tii bä kä, hahỹỹ da da këh ỹ sa hã: “Dooh noo gó bë ỹ hapëë bä. Bë anä matym ỹỹ gó naa, nesaa do moo hebꞌook doo!”, näng da këh ỹ sa hã."
40,7,24,"—Ti hyb nꞌaa kä, hahỹ këh ỹ maa newëë doo, ky daheeh doo, ajꞌyy hꞌyy ganäng do hadoo, tababang bä, pä banäng bä, ta tób tatamaa sooh do hadoo. Adots né paawä naëng, tamii agyyb né paawä ta tób hã, bahꞌood ahëm né paawä ta hã, dooh tatë hyy bä, tababang bä ta tób tu nꞌaa baad tabejëh do hyb nꞌaa."
40,7,26,"Këh ỹ maa newëë doo, ky nadaheeh doo, ajꞌyy hꞌyy gatamah do hadoo, hood jó ta tób tatamaa sooh do hadoo. Adoos naëng, agꞌyyp tamii ta tób hã, bahꞌood ahëm ta hã. Tii bä tabatë hyng. Sahõnh hẽ takarejãã ta tób —näng mäh."
40,7,28,"Ti mꞌ Jesus bahajaa bä sahõnh hẽ ta ti taherꞌoot doo, maa newꞌëë do rahyb nꞌaa meuunh mä tama metëëk do hã. Rawén meuuj bong mä tama metëëk mä hyb nꞌaa jawyk do ky nꞌaa me. Sa ma matëg, Mosees ky nꞌaa jawꞌyyk do ma mehetëk do rama metëëk doo da nahado mꞌ tii. Series, "
40,8,1,Rog manahuuh do Jesus haso däk do panyyg nꞌaa hahỹỹhTi mꞌ waëë bä naa Jesus bahyng bä kä hajõk mä hadꞌaa.
40,8,2,"Ti mꞌ ajꞌyy rog manahuuh do ana mä ta wë. Ti mꞌ tabahyy häng mä ta taron nu paa me, ti mꞌ taky hadoo mä Jesus hã:—Wahëh ỹ nꞌaa, —näng mäh —makarẽn bä tii, mahajaa né hẽ nahäh ỹ mado hõm —näng mä ta kyyh."
40,8,3,Ti mꞌ Jesus moo däg ta hã. Ti mꞌ taky hadoo:—Ej. Ỹ karẽn —näng mäh. —Hasꞌoo däg! —näng mä ta kyyh.Ti mꞌ nayyw hẽ kä mꞌ ta nahëë badoo wät. Hasꞌoo däg kän mäh.
40,8,4,"Ti mꞌ Jesus baherꞌoot ta hã:—Maherꞌood manä ta wób sa hã —näng mäh. —Ahõm jajé naga hẽ Pꞌop Hagä Do tób nꞌaa yt hã moo wät do wë. Mametä ta hã õm hasꞌoo däk doo. Mamoo wäd Mosees mejũũ do paah, ta ti hedoo doo pé ji nahëë badoo wät do heen nꞌaa, õm hasꞌoo däk do baad sahõnh hẽ rabahapäh hyb nꞌaa —näng mä Jesus ta hã."
40,8,5,"Warahén sa wahë nꞌaa see Jesus hã hꞌyy kaꞌeeh do panyyg nꞌaa hahỹỹhTi mꞌ panang Kapar-Naũm häd näng doo bä Jesus kajaa bä kä, Roma buuj warahén nꞌaa sa wahë nꞌaa see ana kän ta wë, ta karom Jesus masa hyb nꞌaa. Ti mꞌ Jesus hã taky hadoo:—Takꞌëp Hyb Nꞌaa Jawyk Doo, —näng mäh —takꞌëp karom ỹ nahëë näng. Ti asooh tób hẽnh. Dooh tahaja bä tawäd wäd bä. Takꞌëp tabahoop —näng mä warahén."
40,8,7,Ti mꞌ Jesus ky hadoo:—Tawꞌããts hẽ. Tꞌĩĩ hẽnh ỹ bahõm ỹ bahaso däk hyb nꞌaa —näng mäh.
40,8,8,"Ti mꞌ warahén wahë nꞌaa ky hadoo:—Wahëh ỹ nꞌaa, hã ỹỹ, ỹ hyb nꞌaa sakog its a hã, tóp ỹỹ gó mabajëë suun hyb nꞌaa. Tawꞌããts hẽ babä naa mamejũũ ta nahëë hã, tii bä karom ỹ bahasꞌoo däk da. Tii dꞌ ỹ wén edoo, ỹ na-ããj né hẽ ỹ ky daheeh wahëh ỹ nꞌaa ramejũũ do ỹỹh. Ỹ na-ããj hẽ warahén ỹ nꞌaa ỹ mejũũ, ỹ raky daheeh. Ta see ỹ mejõ bä, “Ahõm”, ỹ noo bä, ahõm né hẽ. Ta see ỹ mejõ bä “Ana”, ỹ noo bä, ana né hẽ. Karom ỹỹ ỹ mejõ bä, “Hahỹ mamoo wäd”, ỹ noo bä, ỹ taky daheeh né hẽHahỹỹ da warahén hanäng pé taherꞌoot do hã: “Ỹ mejũũ do ỹ raky daheeh doo da, õm karom ỹ nahëë ky daheeh da, dawëë naa né paawä mamejõ bä.” —näng mä warahén kyyh."
40,8,10,"Ti mꞌ Jesus hyb nꞌaa meuunh mä warahén herꞌoot do tamaa napäh bä. Ti mꞌ taky hadoo hajõk do ta sii hanꞌaa do hã:—Né hup ỹ né hẽ hahỹ ỹ herꞌoot doo: Pꞌop Hagä Do hã rahꞌyy kaꞌeeh sa noo né paawä, dooh ỹ hapäh nä pé Isaraéw buuj sa mahang takꞌëp hã ỹ hꞌyy kaꞌeeh do hahỹ ajꞌyy, Isaraéw buuj nadoo do hꞌyy kaꞌeeh do hadoo. Baad bë ỹ maherꞌoot hahỹỹh: Badäk hahỹỹ hã jé padꞌyyt hẽ naa rabena da hỹ pong jé hawät do bagꞌããs doo bä ratsebé do jäm nꞌaa tyng nꞌaa jó rabatꞌoonh hyb nꞌaa Abaraãm, Isak, Jakóh sa sii."
40,8,12,"Ti nuuj jé, pooj jé katsꞌyyt do ta karapee rabahadoo hyb nꞌaa paawä, kawꞌoong bong da ta wꞌoo hã, gadagyp doo bä. Aꞌoot da tii bä. Sa tëg kamegëëj däk da takꞌëp nesaa do rahoop do hyb nꞌaa —näng mäh."
40,8,13,Ti mꞌ warahén hã Jesus ky hado kän:—Abaaj hõm. Mahꞌyy kaꞌeeh do hyb nꞌaa metsẽẽ do ỹ moo wät —näng mäh.Ti mꞌ ti noo gó né hẽ ta karom bahasꞌoo däk.
40,8,14,"Jesus nahëë sog hõm do panyyg nꞌaa hahỹỹhTi mꞌ Peed tób bä Jesus bajëë suun bä, tahapäh mä Peed mayyn hasooh doo. Oom ta hã."
40,8,15,"Ti mꞌ Peed mayyn moo hã tamoo däng, ti mꞌ nayyw hẽ oom keréd hõm. Ti mꞌ tabasꞌëëg gëët, ti mꞌ tamoo wäd däk Jesus waa."
40,8,16,"Tug bä kä mꞌ, ramenaa ta wë hajõk karapꞌaar hꞌyyb nesaa do pahadëëk doo. Ti mꞌ karapꞌaar hꞌyyb nesaa do tahebëë bong, ta ky hajꞌaa. Nahëë enäh do ahub padëëk mä Jesus anꞌoo bä."
40,8,17,Tii da tawén dꞌoo hahỹ Pꞌop Hagä Do ky nꞌaa rod Isajas häd näng do herꞌoot do paa takaja däk hyb nꞌaa:
40,8,18,"Jesus sii hawät do karẽn do panyyg nꞌaa hahỹỹhTi mꞌ hajõk do ta wꞌoo hã katꞌaa do Jesus bahapäh bä kä, taky hadoo mä tama metëëk do sa hã:—Hamäh, ër atsëg hõm karajꞌaa tamyyj jé —näng mäh."
40,8,19,"Ti mꞌ Mosees ky nꞌaa jawꞌyyk do ma mehetëk do see ky hadoo ta hã:—Ma matëg, —näng mäh —õm ỹ hadaa hadꞌyyt hẽ mahahõm hẽnh —näng mäh."
40,8,20,"Ti mꞌ Jesus ky hadoo ta hã:—Kanari tób näng, tawꞌëëd maag enäh. Ỹỹh, Ajꞌyy Hadoo Do Hỹ Pong Jé Hana Doo, dooh tóp ỹỹ pé ỹ yd kamehꞌããk péh —näng mäh."
40,8,21,"Ti mꞌ Jesus sii hawät do see ky hadoo ta hã:—Õm da ỹ hada. Pooj jé dó ỹ abaaj hõm Ee wë ỹ bahagꞌããs hyb nꞌaa. Tadajëp jawén paa bä kä, ỹ dakä jëng jawén paa bä kä õm ỹ bahadaa kän —näng mäh."
40,8,22,"Ti mꞌ Jesus ky hadoo ta hã:—Na hã ỹ hꞌyy kanaꞌeeh doo, dejëp do hadoo doo, dakëë sa da hadoo doo —näng mäh. —Õm tii, ỹ mahadaa —näng mä Jesus."
40,8,23,"Bahꞌood Jesus meduuk do panyyg nꞌaa hahỹỹhTii kä, Jesus gatsëg so kän marakate gó, karajꞌaa tamyyj jé rabatsëg hõm hyb nꞌaa. Ta sii mꞌ ta ma matëg ragatsëg tooj kän. Ti mꞌ nayyw hẽ mꞌ bahꞌood bana kän takꞌëp. Tewëëp mä maadaka. Marakate mꞌ tetaa mꞌ. Pꞌeets mä marakate bagyyb jëë paawä. Jesus mä aä̃ sooh ti nuuj jé."
40,8,25,"Ti mꞌ ta ma matëg ramebëë nyyh, ti mꞌ raky hadoo:—Takꞌëp Hyb Nꞌaa Jawyk Doo! Ãã medëëb! Ër da agꞌyyp! —näk mäh."
40,8,26,"Ti mꞌ taky hadoo sa hã:—Hëd nꞌaa takꞌëp bë beỹỹm? Kanahën dꞌos hẽ ub hꞌyy kaꞌeeh do bëëh! —näng mäh.Ti mꞌ tabasꞌëëg gëët, ti mꞌ bahꞌood, maadaka tameduuk. Ti mꞌ bahꞌood badoo wät. Badatih däk mäh."
40,8,27,"Ti mꞌ takꞌëp rameuuj bong bä mꞌ raky hadoo:—Ny hadoo do ajꞌyy ti hỹỹ eh? Bahꞌood, maadaka sii hẽ raky daheeh! —näk mä sa kyyh."
40,8,28,"Karapꞌaar hꞌyyb nesaa do Jesus ahꞌeed hꞌũũm do panyyg nꞌaa hahỹỹhTi mꞌ karajꞌaa tamyyj jé, Geras buuj sa häj nꞌaa bä rakajaa bä kä, pawóp hẽ ajyy mera doo, karapꞌaar hꞌyyb nesaa do pahadëëk do ramamuun Jesus. Kamag pä gó naa mꞌ rabana. Takꞌëp rakawajããn do hyb nꞌaa, dooh mꞌ tꞌĩĩ hẽnh tabës péh."
40,8,29,"Ti mꞌ takꞌëp mä sa kyyh:—Hꞌëëd makarẽn ãã wë, Pꞌop Hagä Do Tꞌaah? Pꞌop Hagä Do ky däng do ji tarejãã do pooj jé makarẽn ãã marejãã? —näk mä mera do sa kyyh."
40,8,30,"Hajõng mä too yb dawë péj habëëh. Sa waa rabahewꞌaa tii bä. Ti mꞌ karapꞌaar hꞌyyb nesaa do rabetsẽẽ Jesus banoo hyb nꞌaa rabajëë pëë too yb hã. Hahỹỹ dꞌ mä sa kyyh:—Ãã mahabëë nä bä, manꞌoo ãã bajëë pëë too yb hã —näk mä sa kyyh."
40,8,32,"Ti mꞌ Jesus ky hadoo:—Bë anäh! —näng mä Jesus sa hã.Ti mꞌ karapꞌaar hꞌyyb nesaa do benä kän ajyy sa hã hanäng do paah, too yb hã mꞌ rabajëë pä kän. Ti mꞌ too yb rapahꞌuud bong, rameraa bong, ti mꞌ rawajꞌaa wëënh tame wajapëm doo hẽnh, tame mꞌ rakejäg bëënh. Ti mꞌ tꞌõp mä rapehä̃s."
40,8,33,"Ti mꞌ too yb hagã nꞌaa rawajꞌaa jëk panang hẽnh. Tꞌĩĩ hẽnh ramaherꞌoot mä sahõnh hẽ rahapäh doo, ajyy karapꞌaar hꞌyyb nesaa do pahadëëk do paa sa ky nꞌaa na-ããj hẽ."
40,8,34,"Ti mꞌ sahõnh hẽ panang buuj rabana Jesus rabahegꞌããs hyb nꞌaa. Ti mꞌ Jesus rabahapäh bä mꞌ, rabetsẽẽ ta hã tabahõm hyb nꞌaa sa häj nꞌaa bä naa."
40,9,1,"Ajꞌyy kꞌyy gadóm do Jesus haso däk do panyyg nꞌaa hahỹỹhTi mꞌ Jesus gatsëg sooh marakate gó, ti mꞌ ta panang hẽnh, karajꞌaa tamyyj jé tabatsëg hõm."
40,9,2,"Ti mꞌ ajyy wób ramanaa mä nahëë näng doo, nawät doo, ratóg nä ta tyng jó. Ti mꞌ Jesus hꞌyyb hapäh bä mꞌ hatꞌook do rahꞌyy kaꞌeeh do ta hã, taky hadoo nawät do hã:—Mahyb nꞌaa tón manäh, tah ỹỹ. Nesaa do a hꞌyyb tym gó hanäng do kado hõm —näng mäh."
40,9,3,Ti mꞌ Mosees ky nꞌaa jawꞌyyk do ma mehetëk do raky hadoo sa hꞌyyb gó:—Pꞌop Hagä Do taky nꞌaa rejãã hahỹỹ hã —näk mä sa hꞌyyb gó.
40,9,4,"Jesus hꞌyyb hapäh mä sa hꞌyyb, ti hyb nꞌaa mꞌ taky hadoo sa hã:—Hëd nꞌaa nesaa do bë hyb nꞌaa newëë bë hꞌyyb gó? —näng mäh."
40,9,5,"—Nyy da nahejooj bë hã? “Kado hõm nesaa do a hꞌyyb tym gó hanäng do paah”, ji noo bä? “Asꞌëëg gꞌëëd, awäd däg”, ji noo bä?"
40,9,6,"Hỹỹ kä da, —näng mäh —bë bahapäh hyb nꞌaa ỹỹh, Ajꞌyy Hadoo Do Hỹ Pong Jé Hana Doo, ỹ hajaa sa hꞌyyb gó hanäng do nesaa do ỹ ado hõm bä, ỹ haso däk da nahëë näng doo —näng mä Jesus kyyh.Tii bä mꞌ kꞌyy gadów däk do hã taky hadoo:—Asꞌëëg gꞌëëd, mado däg a tyng, ahõm kä a tób hẽnh —näng mä Jesus ta hã."
40,9,7,"Ti mꞌ tabasꞌëëg gëët, ahõm kän mä ta tób hẽnh."
40,9,8,"Sahõnh hẽ hapꞌëëh do rameuuj bong mäh. Pꞌop Hagä Do hã rajꞌaa etsë, ta ti hadoo do hejój ajyy sa hã tabanoo do hyb nꞌaa."
40,9,9,"Matew häd näng do Jesus naëënh do panyyg nꞌaa hahỹỹhTi mꞌ tii bꞌ nꞌaa Jesus bahõm bä kä, tabahapäh Matew häd näng doo, sa wahë nꞌaa Roma buuj ky gabuuj dajẽẽr tagahedꞌaak bä hasooh doo. Ti mꞌ Jesus ky hadoo ta hã:—Bꞌëëp ana wë ỹỹ, hëp ỹ hata mabahadoo hyb nꞌaa —näng mäh.Ti mꞌ Matew basꞌëëg gëët, ahõm kän mä ta sii."
40,9,10,"Ta jawén, Matew tób bä Jesus bawëh bä mꞌ, hajõk dajẽẽr gahedꞌaak doo, Matew hepꞌëëh doo,Judah buuj sa wób né ti dajẽẽr gahedꞌaak doo. Roma buuj hã kahepak do rabataa. Ta see pé noo gó ta ti dajẽẽr nꞌaa gahedꞌaak do rawedii sa wakããn. Ta bahä̃nh ragahëën dajẽẽr, sa wë ta uuh baym hyb nꞌaa. Ti hyb nꞌaa Judah buuj wób dooh ragenaag bä dajẽẽr gedaag nꞌaa. ta wób sa hã pé nesaa do moo hebꞌooh do na-ããj hẽ rabana rabawëh hyb nꞌaa Jesus sii, Jesus ma matëg sa sii."
40,9,11,"Ti mꞌ Pariséw rabahapäh bä ta tii, rabeaanh Jesus ma matëg sa hã:—Hëd nꞌaa bë ma matëg bawëh dajẽẽr gahedꞌaak do sa sii, ta wób na-ããj hẽ nesaa do moo hebꞌooh do sa sii? —näk mä sa kyyh."
40,9,12,"Ti mꞌ reaanh do Jesus maa napäh bä, panyyg gó taky gadoo: näng kerih doo."
40,9,14,"Jesus hã reaanh do ratayy do ky nꞌaa hahỹỹhTi mꞌ Jowãw nu gahemꞌuun do ma matëg rabana Jesus wë, ti mꞌ reaanh ta hã:—Ta see pé noo gó ããh, Pariséw na-ããj hẽ, noo kanawa doo me ãã wehꞌëëh Pꞌop Hagä Doo. Hëd nꞌaa a ma matëg tii dꞌ ranadꞌoo? —näk mäh."
40,9,15,"Ti mꞌ panyyg ky nꞌaa gó Jesus ky gadoo. Hahỹỹ dꞌ mä ta kyyh:—Ketꞌëë do jäm nꞌaa hẽnh ji atsꞌyyt doo, dooh ratabëëj bä rahyb nꞌaa tón do heen nꞌaa ta patug panꞌaa sa mahang tagꞌëëd bä. Ti awät da ti noo gó sa najiis, ta patug panꞌaa, rado hõm sa mahä̃nh. Ti noo gó da ratay känHahỹỹ dꞌ Jesus hanäng pé ta tii: Ta ma matëg sii tabawät nä bä, dooh ratay bä. Sa mahang Jesus badoh bä, tii bä da ratay kän. —näng mäh."
40,9,16,"Ti mꞌ panyyg wób ky nꞌaa gó Jesus ky gadoo nä reaanh doo. Hahỹỹ dꞌ mä ta kyyh:—Dooh ji gasꞌyyb bä pããn papuuj bäh me saroor säg noo eh doo. Tii dꞌ ji adoo bä, papuuj bäh tsawyy däg bä, ta säg tanesꞌëëm, kawahꞌoob hõm tii bä. Ti bahä̃nh tanoo ee däk tii."
40,9,17,"Ti hadoo né hẽ uwa bëë hã. Dooh ji gedu bä uwa bëëh papuuj hegän sooh do panꞌaa ta hood bꞌéé byy säg gó. Tii dꞌ ji adoo bä, uwa bëëh egän so bä, ta hood säg ganabäh hõm. Tii bä kä, uwa bëë waho bëëh da, ta hood kä karejã kän —näng mäh. —Uwa bëëh papuuj ji geduuh ta hood papuuj gó. Uwa bëëh egän so bä, ta hood papuuj kehꞌũũs nä. Tii bä uwa bëëh, ta hood na-ããj hẽ dooh takarejã bäDooh ji mekuuj bä papuuj tama metëëk do ji hꞌyyb paa me, tahanäng pé ti panyyg gó tehꞌũũm doo. —näng mä Jesus."
40,9,18,"Ỹỹnh hasꞌoo däk do ky nꞌaa, karapee hꞌyy ganä däk do ky nꞌaa daheeh hahỹỹhTi mꞌ ta ti Jesus baherꞌoot nä bä, ajꞌyy hyb nꞌaa jawyk doo, Judah buuj sa wahë nꞌaa see ana Jesus wë. Ti mꞌ ta taron nuu me mꞌ tabahyy häng ta wë. Ti mꞌ taky hadoo ta hã:—Tok ỹ hꞌyy gakog hõm —näng mäh. —Ti hadoo né hẽ bꞌëëp si ỹỹ, ta hã moo dëë, tii bä da tok ỹ awäd däk da pꞌaa hẽnh —näng mäh."
40,9,19,Ti mꞌ Jesus ta ma matëg daheeh rabahõm kän ta sii.
40,9,20,"Tamahõm me mꞌ ỹỹnh nahëë näng do ta jó gadäk hẽnh tabana ta wë. Majyyw mä ta nahëëh. 12 mꞌ ta baab ta nahëë badäk. Ti mꞌ ta jó gadäk hẽnh mä tabana ta wë, Jesus saroor noo hã mꞌ tamoo däng. Tii dꞌ tawén dꞌoo mä ta hꞌyyb gó mꞌ taky hadoo: “Ta saroor hã ỹ moo dëë bä, ỹ dꞌ ahub däk tii bä”, näng mä ta hꞌyyb gó."
40,9,22,"Ti mꞌ Jesus ty kawꞌõõd däk ta wë, ti mꞌ taky hadoo:—Eỹỹm manäh, tok ỹỹ —näng mäh. —Õm hasꞌoo däk, Pꞌop Hagä Do hã mahꞌyy kaꞌeeh do hyb nꞌaa —näng mäh.Tii bä kä mꞌ, nayyw hẽ tabahasꞌoo däk."
40,9,23,"Ti mꞌ Jesus kajaa bä mꞌ hyb nꞌaa jawyk do tób bä, tabajëë suun bä mꞌ, tabahapäh bä mꞌ manarapéw hadoo do ragamehỹỹh doo, séd dó mꞌ raräb bä rabë bä,"
40,9,24,taky hadoo mä sa hã:—Bë anäh! Karapee dooh tadajëb bä. Aỹỹh tii —näng mäh.Tii bä mꞌ rakawewꞌaam ta kyyh.
40,9,25,"Ti mꞌ hajõk do rabanꞌyyh tanꞌoo bä do jawén paa bä, Jesus bajëë suun tób gawakõ gó, ti mꞌ karapee tamoo maso däk, ti mꞌ nayyw mä karapee basꞌëëg gëët."
40,9,26,Ti mꞌ jé padꞌyyt hẽ mꞌ ta ti häj nꞌaa bä rapanyyg enä hõm kän mä ta tii bä tamoo wät do ky nꞌaa.
40,9,27,"Ty temaa bong do panyyg nꞌaa hahỹỹhTi mꞌ tii bꞌ naa Jesus tsyym kadoo bä, pawóp hẽ ajyy ty temaa bok do ta jawén rabana. Ti mꞌ rageëëj bong. Hahỹỹ da mꞌ sa kyyh:—Matꞌyyd mehĩĩn ããh, Jesus, Dawi panaa!Dawi panaarawén maneëënh, ti né hẽ ti sa hã Pꞌop Hagä Do pꞌooj ub taky nꞌaa eno wät do hyb nꞌaa. —näk mäh."
40,9,28,"Ti mꞌ ta tób gó tabajëë suun bä mꞌ, ty temah do rabana ta wë, ti mꞌ Jesus beaanh sa hã:—Bë ky daheeh gꞌeeh ỹ haja bä bë ty enä padëëk doo? —näng mäh.Ti mꞌ raky hadoo:—Ỹỹ. Ãã ky daheeh né hẽ, Takꞌëp Hyb Nꞌaa Jawyk Doo —näk mäh."
40,9,29,"Ti mꞌ Jesus moo däng sa matym hã, ti mꞌ taky hadoo:—Bë heso padäg, bë hꞌyy kaꞌeeh do hyb nꞌaa —näng mäh. Ti mꞌ nayyw hẽ mꞌ pꞌaa hẽnh mä rabahapëë padëëk. Ti mꞌ Jesus geꞌỹỹm sa hã ranaherꞌoot hyb nꞌaa sa hã tamoo wät doo. Hahỹỹ dꞌ mä ta kyyh:—Bë herꞌood manä ta wób sa hã —näng mäh. Ti mꞌ ta ky geä̃m né paawä mꞌ, jé padꞌyyt hẽ rapanäk Jesus moo wät do ky nꞌaa."
40,9,32,"Ty temaa bok do paa ratsyym kasog sii hẽ mꞌ, ramanaa Jesus wë ajꞌyy karapꞌaar hꞌyyb nesaa do hadäk doo, nerꞌoot doo."
40,9,33,"Karapꞌaar hꞌyyb nesaa do Jesus habëë hõm jawén paa bä, ajꞌyy erꞌood däg kän pꞌaa hẽnh. Hajõk do tꞌĩĩ hẽnh katꞌaa do rahyb nꞌaa meuunh mäh. Ti mꞌ raky hadoo:—Dooh noo gó hapäh pé hahỹ hadoo pé Isaraéw buuj mahang —näk mä sa kyyh."
40,9,34,Pariséw kä mꞌ raky hadoo:—Dooh. Karapꞌaar hꞌyyb nesaa do wahë nꞌaa kyy gó ti tabahebë karapꞌaar hꞌyyb nesaa doo —näk mä sa kyyh.
40,9,35,"Ti mꞌ sahõnh hẽ sa panang bä Jesus bewäd nä. Sa tób Pꞌop Hagä Do panyyg rayd naherot do yt hã tama metëëk Pꞌop Hagä Do bagꞌããs do ky nꞌaa hanäm doo. Sahõnh hẽ hedoo pé sa nahëë Jesus hahëën hõm mäh. Ti mꞌ hajõk do tabahapäh bä, tatꞌyyd mehĩĩn mä sa hã. Bꞌéé hagã nꞌaa tamah do hadoo mä ta hã. Hajõng baad nadoo do rahoop. Dooh radꞌoo péh, dooh masa pé sa hã."
40,9,37,"Ti mꞌ panyyg gó mꞌ tamaherꞌoot mä ta ma matëg sa hã. Hahỹỹ dꞌ mä ta kyyh:—Hajõng ti anyy däg paawä joom ag wahꞌëë däk do ji ataa do panꞌaa, pawóp its ta taa nꞌaaHahỹỹ dꞌ Jesus hanäng péh: Hajõk ta hã hꞌyy kaꞌeeh do panꞌaa paawä, pawóp its ta ky nꞌaa sa hã herꞌoot do panꞌaa. —näng mäh."
40,10,1,"Ta ma matëg 12 hedoo do Jesus mejũũ do panyyg nꞌaa hahỹỹhTi mꞌ Jesus naëënh 12 hedoo do ta ma matëg ta wë. Ti mꞌ tabanoo mä sa hã karapꞌaar hꞌyyb nesaa do rabahajaa rabahebë hyb nꞌaa, sahõnh hẽ hedoo pé sa nahëë rahehëën hõm hyb nꞌaa na-ããj hẽ. Hahỹỹ mꞌ 12 tamejũũ do sa häd: Simaw mäh, Peed ramaneëënh doo. Ta jawén mä Ãn-Deréh, Simaw hỹỹj. Ta jawén mä Sebedew taah, Tsijaag, Jowãw häd enäh doo. Ta jawén Pirip, Batoroméw, Toméh, Matew Roma buuj hã Judah buuj rahepak do gedaag nꞌaa paah, Tsijaag Aw-Pew tꞌaah, Tadéw, Simaw Serot,Judah buuj sa häj nꞌaa bä Roma buuj ramejũũ noo gó, Judah buuj wób rakarẽn rakamajꞌĩĩ Roma buuj sa wë. Dooh rakarẽn bä Roma buuj mejõ bä sa hã. Roma buuj wë kamajꞌĩĩ do ramaneëënhSerot. Ta ti sa see paa apäh ta ti Simaw, rawén maneëënh “Simaw Serot”. Ikarijot kä mꞌ, Jesus haëëj däk do majĩĩ hã."
40,10,5,"Ti mꞌ Jesus mejũũ ta wób sa panang hẽnh rabahõm hyb nꞌaa. Hahỹỹ dꞌ mä tamejũũ sa hã:—Bë ahõm manä Judah buuj nadoo do wë. Bë ajëë pä manä Samarija buuj sa panang bä. Tawꞌããts hẽ Isaraéw buuj sa hꞌyyb gó dawëë Pꞌop Hagä Do mahä̃nh habong do wë bë ahõm, bꞌéé kanapëë bong do hadoo do sa wë."
40,10,7,"Bë mahõm me hahỹ panyyg bë maherꞌood sa hã: “Edaa däk hỹ pong jé hawät do ji tabagꞌããs doo”, näk da bë kyyh."
40,10,8,"Tawꞌããts hẽ sa nahëë bë hahëën hõm, dejëp do ragenä bong bë anꞌoo bä, rog manahuuh do sa nahëë bë ado hõm, karapꞌaar hꞌyyb nesaa do sa hã padëëk do bë hebëë hõm. Bag hẽnh ỹ banꞌoo däk bë hã ta ti bë bahajaa hyb nꞌaa. Ti hyb nꞌaa bag hẽnh bë masaa sa hã."
40,10,9,"Dooh dꞌ bë mahũũm pé ta säm hadoo péh. Dooh dꞌ bë mahũũm ta hood hadoo péh, tatu hadoo péh, bë tsyym suun see hadoo péh, bë saroor see hadoo péh. Dooh bë mahũũm pé ỹ wén näng, moo bok do sa hã ramoo bok do säm ji banoo do hyb nꞌaa. Bë masa do bë hã ranoo da bë wë badoh doo."
40,10,11,"—Panang bä bë kajaa bä, bë esóts jé ky enꞌyym doo, bë gadꞌoo doo. Tii bä ta ti hedoo do tób bä bë ayyw panang bë beréd hõm bä kä."
40,10,12,"Ta tób bä bë ajëë pä bä, bë ky nꞌaa edëë ta yt hã hajꞌeenh doo."
40,10,13,"Ta tii bä hajꞌeenh do ky enꞌyym do rado bä, hanäm gó bë ragado bä, bë ky nꞌaa edëng do aym da sa wë. Hanäm gó bë raganado bä, bë ado hõm sa hã bë ky nꞌaa edëng do paah."
40,10,14,"Bë raganado bä, bë ramaa nanewë bä bë herꞌoot doo, bë tsyym suun bë tepyng padäg kꞌããts, ta ti tób bä naa, ta ti panang bä naa bë tsyym kasok bä.Tii da Jesus mejũũ rabadꞌoo, dooh baad tado bä Pꞌop Hagä Do panyyg panang buuj raky nadaheeh doo, panang buuj rabahapäh hyb nꞌaa."
40,10,15,"Baad bë ỹ maherꞌoot. Sahõnh hẽ badäk hahỹỹ hã habong do Pꞌop Hagä Do ky nꞌaa etyy noo gó kä, Sodoma panang buuj, Gomoha panang buuj ta säm bahä̃nh Pꞌop Hagä Do anoo da nesaa doo, bë ganadoo do panang buuj hã.Dooh Sodoma, Gomoha panang buuj ramaa newë bä baad hadoo do Róh sa hã tamaherꞌoot do paah. Jesus ma matëg hyb nꞌaa jewyk Róh bahä̃nh, ti hyb nꞌaa sa kyyh maa nanewꞌëë do ta bahä̃nh ragadoo da nesaa do ta säm. Sodoma panang buuj ragadoo do bahä̃nh ragadoo ti ta säm nesaa doo. Né hup ỹ né hẽ ta ti ỹ herꞌoot doo —näng mäh."
40,10,16,"—Sa mahang bë ỹ mejũũ bꞌéé tabanasꞌaa mahang habëëh do hadoo. Ti hyb nꞌaa tawꞌããts hẽ baad bë matakä sa hã, awꞌyy matakëë do hadoo. Tawꞌããts hẽ na-ããj hẽ kaja hẽ denaa hẽ bë hꞌyyb bë mahũũm sa mahang bë aboo bä. Hanäm gó bë aboo sa wë, gurii-i bawät do hadoo.Judah buuj sa hã awꞌyy kamatakëë. Gurii-i kaja hẽ ta hꞌyyb tamahũũm sa hã."
40,10,17,"Baad bë kanä sa mahä̃nh. Bë da rahaëënh panang enäh do sa wahë nꞌaa sa moo gó, bë raky nꞌaa etyy hyb nꞌaa. Tób Pꞌop Hagä Do panyyg rayd naherot doo gó bë da rahewyyh. Hëp ỹ nꞌaa bë da ramahũũm sa wahë nꞌaa wë, hëëj bagã nꞌaa sa wë na-ããj hẽ, sa matym gó bë raky nꞌaa tapaa hyb nꞌaa. Këh ỹ nꞌaa bë herꞌood kän da tii bä sa hã, Judah buuj, Judah buuj nadoo do na-ããj hẽ, raky nꞌaa napäh hyb nꞌaa këh ỹ nꞌaa."
40,10,19,"Bë ramoo maso däg bä, bë hyb nꞌaa tón manä bë herꞌoot do panꞌaa hã, nyy da bë herꞌoot do hã. Ti noo gó kanꞌoo däk da bë hã bë herꞌoot do panꞌaa."
40,10,20,Bë nado ti noo gó herꞌoot doo. Bë Yb hỹ pong jé hawät do Sahee erꞌoot da bë herꞌoot do hã —näng mä Jesus.
40,10,21,"Ti mꞌ taky hadoo ẽnh:—Hỹỹj näng doo, ta hỹỹj tanꞌoo däk da ta wób sa moo gó radajꞌëëp hyb nꞌaa. Ti hadoo né da tꞌaah näng do badꞌoo ta tꞌaah hã. Sa taah da hꞌyy kawereem sa yb wë, sa ỹỹn wë. Rahaëënh da sa yb sa ỹỹn ta wób sa moo gó radejꞌëëp hyb nꞌaa. Takꞌëp da sahõnh hẽ rakawajããn da bë wë hëp ỹ nꞌaa. Ti hadoo né da, jé hꞌyy kanerét do hã ỹỹ, tadajëb bä kä, edëb hadꞌyyt hẽ da hỹ pong jé Pꞌop Hagä Do pa."
40,10,23,"Panang sꞌee hẽnh bë rarejã bä, bë kejën hõm panang sꞌee hẽnh. Baad bë ỹ maherꞌoot hahỹỹh: Bë bahajaa do pooj jé panang hawꞌããts hẽ Isaraéw häj nꞌaa bä bë moo bok bë ỹ mejũũ doo, ỹỹh, Ajꞌyy Hadoo Do Hỹ Pong Jé Hana Do matëëh da. Né hup ỹ né hẽ ta ti ỹ herꞌoot doo."
40,10,24,"—Dooh ma kametëëk do ta ma matëg bahä̃nh tado bä. Dooh na-ããj hẽ sa karom sa kariw nꞌaa bahä̃nh rado bä. Sa ma matëg hajaa do pénh ma kametꞌëëk do rahaja däg bä kä, tawꞌããts hẽ ratsebé. Sa kariw nꞌaa pénh sa karom rahyb nꞌaa jewyg däg bä kä, tawꞌããts hẽ ratsebé. Hahỹỹ dꞌ ỹ hanäng pé ti ta tii: Ỹỹh, bë wahë nꞌaa hadoo doo, “Beresebu,Nesaa Do Yb né ti Beresebu. karapꞌaar hꞌyyb nesaa do wahë nꞌaa” ỹ ramaneëëj bä, ti bahä̃nh tii bä bë da raky nꞌaa rejãã karapé haa bë bahadoo do hyb nꞌaa."
40,10,26,"Tii dꞌ radoo né paawä bë hã, bë jeỹỹm manä sa hã. Sahõnh hẽ ta wób nahapäh nä doo, sahõnh hẽ sa hã kejën doo, ta jawén rabahapäh da. Ta wób ramaa nanapäh bä bë hã ỹ herꞌoot doo, sahõnh hẽ maa napäh bä bë herꞌood. Kaja hẽ bë ỹ hesëënh doo, takꞌëp bë herꞌood da sahõnh hẽ ramaa napäh hyb nꞌaa. Bë jeỹỹm manä ji majĩĩ ji dajꞌëëp do hã. Jããm né ji hub rahajaa radajꞌëëp. Ji hꞌyyb tym dooh rahaja bä. Tawꞌããts hẽ bë jeỹỹm Pꞌop Hagä Doo. Ti ti hajaa tarejãã ji hub ji hꞌyyb tym na-ããj hẽ tabanesaa hẽnh."
40,10,29,"Pawóp hẽ tawꞌëëd taah, kanahën dꞌos hẽ rabesëëm is, ky nꞌaa ganebats. Ti hado né paawä, dooh sa see dajëp pé bë Yb hỹ pong jé hawät do nanꞌoo bä.  Ti hyb nꞌaa bë eỹỹm manäh. Hajõng tawꞌëëd takamahä̃n do bahä̃nh bë Pꞌop Hagä Do kamahä̃n. Sahõnh hẽ ji sëën sii hẽ Pꞌop Hagä Do betsén. Baad ji tabahagꞌããs ỹ hanäng péh —näng mäh. -"
40,10,32,"—Këh ỹ nꞌaa najejën pé ta wób sa hã, ỹ na-ããj hẽ dooh ỹ ky nꞌaa jejën bä ta tii, Ee hỹ pong jé hawät do matym gó. Këh ỹ nꞌaa jejën péh, ỹ na-ããj hẽ da ỹ ky nꞌaa jejën tii dꞌ ẽnh, Ee hỹ pong jé hawät do matym gó."
40,10,34,"—Ỹ ahyy wät babä, bë edꞌoo apäh, hꞌyyb nyyw gó badäk hahỹỹ hã habong do rababok hyb nꞌaa sa da hadoo do wë ỹ anꞌoo bä do hyb nꞌaa. Tii dꞌ bë edoo manäh. Ti hyb nꞌaa nado ỹ wén hyng. Wawẽẽ hẽ ỹ bahyy wät do hyb nꞌaa ta wób rakamajꞌĩĩ da ta wób sa wë."
40,10,35,"Ỹ ahyy wät do hyb nꞌaa, ajyy wób rahꞌyy kawereem da sa yb wë. Ỹ ahyy wät do hyb nꞌaa, sa toog wób rahꞌyy kawereem da sa ỹỹn wë, sa takaanh wób rahꞌyy kawereem da sa mayyn wë. Tii bä da sa wakããn sa tób yt hã hajꞌeenh do sa majĩĩ däg da.Pꞌop Hagä Do ky nꞌaa rod Mika häd näng do kyy gó Jesus behꞌũũm ta ti taherꞌoot doo.  hã takerii däk sa hã hẽ né hẽ sa wakããn kamajꞌĩĩ do ky nꞌaa. Rawén kamajꞌĩĩ, Jesus hã hꞌyy kanaꞌeeh do rahꞌyy kawereem ta hã hꞌyy kaꞌeeh do wë."
40,10,37,"Ỹ bë kamahä̃n do bahä̃nh bë yb, bë ỹỹn bë kamahä̃n bä, dooh bë haja bä hëp ỹ hata bë do bä. Ỹ bë kamahä̃n do bahä̃nh bë taah, bë toog bë kamahä̃n bä, dooh bë haja bä hëp ỹ hata bë do bä. Jé hëp ỹ nꞌaa tamo nꞌaa tahoop do tajeỹỹm bä, hꞌyyb nahedoo do nemon ỹỹ, dooh tahaja bä hëp ỹ hata tado bä. Jé badäk hahỹỹ hã ji hawät do hã takꞌëp kamahä̃n doo, dooh da tanu dëë bä Pꞌop Hagä Do wë. Hëp ỹ nꞌaa, hã ỹ taky daheeh do hyb nꞌaa dajëp péh, baad tabawäd hadꞌyyt da Pꞌop Hagä Do wë."
40,10,40,"Ti mꞌ Jesus ky hadoo ẽnh:—Jé bë gadoo doo, ỹ na-ããj né tagadoo. Ỹ gadoo doo, hã ỹ mejũũ do tagadoo."
40,10,41,"Jé Pꞌop Hagä Do ky nꞌaa rod gadoo doo, Pꞌop Hagä Do ky nꞌaa taherꞌoot do hyb nꞌaa, tagadoo da Pꞌop Hagä Do hanaa ta ky nꞌaa rod hã tanoo do pénh ta säm. Jé ta da hadoo do gadoo doo, baad hawät do ta da hadoo do bahadoo do hyb nꞌaa, tagadoo da Pꞌop Hagä Do hanaa baad hawät do hã tanoo do pénh ta säm."
40,10,42,"Jé naëng dagäp do hanyy is pé hanoo pé hahỹ hyb nꞌaa sakog is do see hã tabeëëk hyb nꞌaa, hata ỹỹ tabahadoo do hyb nꞌaa, ta ti tagadoo né hẽ da baad hadoo do ta säm Pꞌop Hagä Do hanaa. Né hup ỹ né hẽ ta ti ỹ herꞌoot doo."
40,11,1,"Jowãw nu gahemꞌuun do mejũũ do Jesus reaanh do panyyg nꞌaa hahỹỹhTi mꞌ Jesus bahajaa bä kä 12 hedoo do ta ma matëg hã tamaherꞌoot doo, tatsyym kadoo mä tii bꞌ naa, panang hawꞌããts hẽ Garirej häj nꞌaa bä, panyyg hanäm do tama metëëk hyb nꞌaa."
40,11,2,"Ti mꞌ Kristo moo wät do radawäts gëët bä Jowãw nu gahemꞌuun do ky nꞌaa napäh bä, tamejũũ mä ta ma matëg Jesus wë rabahõm. Hahỹỹ da bë eaaj Jesus hã —näng mäh: “Õm né hẽ tii, Pꞌop Hagä Do Ky Däng Do ta wë hana doo, ta see ti ãã gada?”, denoo da —näng mä Jowãw nu gahemꞌuun doo."
40,11,4,"Ti mꞌ Jowãw mejũũ do hã Jesus ky hadoo:—Bë ahõm nä, bë maherꞌood Jowãw hã hahỹ bë maa newëë doo, hahỹ bë bahapäh do na-ããj hẽ:"
40,11,5,"Ty temah do paah, rahapëë padëëk. Nabong do paah, aboo padëëk pꞌaa hẽnh. Rog manahuuh doo, ahub padëëk pꞌaa hẽnh. Nabuuj gatemah do paah, ramaa napëë padëëk. Dejëp do wób genä bong ỹ anꞌoo bä. Pꞌop Hagä Do panyyg hanäm do na-ããj hẽ kaherꞌood däk kasꞌuut do sa hã."
40,11,6,"Ky nꞌaa kedëng da jé ỹ moo wät do hyb nꞌaa, ỹ herꞌoot do hyb nꞌaa tahꞌyy kaneréd bä hã ỹ tahꞌyy kaꞌeeh doo. Tii dꞌ bë herꞌood Jowãw hã —näng mä Jesus kyyh Jowãw nu gahemꞌuun do mejũũ do sa hã."
40,11,7,"Ti mꞌ Jowãw mejũũ do rababaaj hõm bä kä, hajõk do hã Jesus herꞌood kän Jowãw nu gahemꞌuun do ky nꞌaa. Hahỹỹ da mꞌ ta kyyh:—Hꞌëëd ti bë hegꞌããs paa tabanawäng hẽnh? Jawii bahꞌood ahëm do gꞌeeh bë hegꞌããs?"
40,11,10,"Ta ti né hẽ ta ti ajꞌyy ky nꞌaa näng do Pꞌop Hagä Do kyy kerih do hã. Hahỹỹ da ta ky nꞌaa: “Ỹ mejũũ da panäk ỹ nꞌaa a pooj jé, a tyw nꞌaa tabenyyw däk hyb nꞌaa a pooj jé” näng kerih doo."
40,11,11,"—Né hup ỹ né hẽ hahỹ ỹ herꞌoot doo: Badäk hahỹỹ bä habong do sa mahang, dooh Jowãw bahä̃nh nu gadäk péh. Ti tahado né paawä, hỹ pong jé hawät do bagꞌããs do karapee hedoo do sa mahang, jããm hẽ hyb nꞌaa sakog its né paawä, Jowãw bahä̃nh tanu gadäk hỹỹ kä. Jowãw nu gahemꞌuun do du doo noo gó naa tanu gemuun doo, da hẽ kä na-ããj hẽ, hỹ pong jé hawät do bagꞌããs do takꞌëp takahꞌũũm. Takꞌëp ta wób hꞌyyb hedoo, Pꞌop Hagä Do bagꞌããs do karapee rabahadoo hyb nꞌaa. Jowãw nu gahemꞌuun do kajaa do pooj jé Mosees ky nꞌaa jawꞌyyk doo, Pꞌop Hagä Do ky nꞌaa rod na-ããj hẽ raherꞌoot mä Pꞌop Hagä Do bagꞌããs do ky nꞌaa, takajaa do pooj jé. Series,  Bë gado bä, bë gadoo né hẽ hahỹ bë ỹ maherꞌoot doo: Jowãw né hẽ ti Eriij, kajaa da Pꞌop Hagä Do ky däng do paaPꞌop Hagä Do ky nꞌaa rod Marakijas häd näng do erii wät do hã Pꞌop Hagä Do ky däng, Mesijas kajaa do pooj jé Eriij kajaa da. Pꞌop Hagä Do ky nꞌaa rod pꞌooj ub hawät do ti Eriij makũũh. Dooh Eriij Jowãw hã takasꞌee bä. Dooh tii dꞌ tahanäng péh. Eriij makũ bawät do paa hadoo Jowãw bawäd wät. Ti hyb nꞌaa Jowãw né hẽ ti Eriij Jesus wén herꞌoot. ta kyy kerih doo gó."
40,11,15,"Jé karẽn pé ỹ herꞌoot do tamaa newë bä, tawꞌããts hẽ tahyb nꞌaa matakëë."
40,11,16,"—Nyy gó da ỹ baherꞌoot da, da hẽ badäk hahỹỹ hã habong do panyyg ky nadahꞌeeh do sa ky nꞌaa? Hahỹ hadoo tii: Karepé wahoo gó habꞌëëh do ramasꞌuunh do hadoo. Hahỹỹ da karepé wób sa kyyh ta wób sa hã:"
40,11,18,"Ti hadoo né hẽ da hẽ habong doo —näng mäh. —Tabadꞌop hẽ ji raky dahé bä. Jowãw nu gahemꞌuun doo, dooh uwa sꞌëëb mahỹỹnh do teëg bä. Ta see pé noo gó noo kanawa doo me Pꞌop Hagä Do tahꞌyyb enꞌyym. Ti hyb nꞌaa, “Karapꞌaar hꞌyyb mahũũm mä tii”, näk sa kyyh Jowãw ky nꞌaa hã. Dooh Jowãw ragado bä."
40,11,19,"Ỹỹ kä, Ajꞌyy Hadoo Do Hỹ Pong Jé Hana Doo, ỹ eëëk, ỹ awa. Ti hyb nꞌaa ỹ ramaneëënh, tahawaa, heëëk do men, dajẽẽr gahedꞌaak doo, nesaa do moo hebꞌooh do sa najiis. Ãã raganado né paawä, Pꞌop Hagä Do né hẽ tii, ỹỹh, Jowãw na-ããj hẽ hꞌyy ganꞌyyh doo. Ãã ma metꞌëëg wät do ky dahꞌeeh do baad rababok do hã takametä däk tii —näng mä Jesus."
40,11,20,"Ta wób sa panang bä tapehuuj wät do bahä̃nh Korasĩn, Betsaj-Da häd enäh doo bä Jesus pehuuj wät. Ti hado né paawä dooh rahꞌyy kawereem bä ta ti panang häd enäh do buuj. Ti hyb nꞌaa Jesus ky nꞌaa tapaa mä sa hã. Hahỹỹ dꞌ mä ta kyyh:"
40,11,21,"—Nesaa do Pꞌop Hagä Do anoo da bë hã Korasĩn, Betsaj-Da panang buuj. Hajõng ỹ pehuunh do paa bë mahang. Dooh ỹ bë ky dahé bä. Panang Tiir, Sidõn häd enäh doo bä ỹ pehuuj wäd bä paawä rababong noo gó bë mahang ỹ pehuuj wät doo, pꞌooj ub paawä ti buuj nesaa do hã ratꞌyyd kamehĩĩn paawä, Pꞌop Hagä Do hã rahꞌyy kawereem paawä. Pꞌooj ub paawä saroor hebaan doo, hejooh doo, rapadadäg däg paawä, rehaa paawä sa nuu hã tëëg ooj ratꞌyyd kamehĩĩn do heen nꞌaa. Bë ỹ maherꞌoot hahỹỹh: Sahõnh hẽ badäk hahỹỹ hã habong do Pꞌop Hagä Do ky nꞌaa etyy noo gó kä, Tiir Sidõn buuj pꞌooj ub habong doo, nesaa do ta säm bahä̃nh Pꞌop Hagä Do banoo da bë hã nesaa doo, bë tꞌyyd kamanehĩĩn do hyb nꞌaa, bë hꞌyy kawanereem do hyb nꞌaa."
40,11,23,"—Bëëh, Kapar-Naũm panang buuj, hỹ pong jé hasꞌëëk do bë edꞌoo gꞌeeh bëëh? Dooh. Tabanesaa hẽnh bë bahyk da Pꞌop Hagä Do anꞌoo bä. Panang Sodoma häd näng doo bä ỹ pehuuj wäd bä paawä rababong noo gó bë mahang ỹ pehuuj wät doo, da hẽ ti badäk nä paawä panang Sodoma.Da hẽ ti badäk nä paawä panang Sodoma Jesus wén näng, ratꞌyyd kamehĩĩn do hyb nꞌaa paawä. Tii bä, dooh pꞌooj ub Pꞌop Hagä Do gawatsiig bä paawä sa panang."
40,11,25,"Ti noo gó kä mꞌ Jesus ky hadoo:—Ee, Pꞌop Hagä Doo, a hã ỹ jꞌaa etsë. Sahõnh hẽ hỹ pong jé, badäk hahỹỹ hã hanäng do na-ããj hẽ mabagꞌããs. Majejën hahỹ mamoo wät do hajꞌap do sa mahä̃nh, takꞌëp ma kametꞌëëk do sa mahä̃nh. Mametä wät sa hꞌyyb gó karapee hadoo pé hã, baad hꞌyy kaꞌeeh pé hã. Ta tii da magenꞌaak Ee —näng mäh."
40,11,27,"Ti mꞌ taky hadoo:—Sahõnh hẽ Ee banoo ta hejój hã ỹỹ. Dooh baad hapäh pé ỹỹh, Pꞌop Hagä Do Tꞌaah. Jããm né Ee hapäh ỹỹh. Dooh Ee, Pꞌop Hagä Doo, baad hapäh péh. Jããm né ỹỹh, ta Tꞌaah hapäh. Jããm né hẽ sa hã ỹ metëëh do hapäh Ee —näng mäh."
40,11,28,"Ti mꞌ taky hado kän:—Bꞌëëp wë ỹ sahõnh hẽ bëëh, hakaaj padëëk do hedoo doo, hꞌyy ketón do hedoo doo, tii bä da ỹ anoo bë kamehꞌããk hyb nꞌaa. Kaja hẽ hëp ỹ mahũũm. Hanäm gó ỹ bawät sahõnh hẽ sa wë. Dooh ỹ hꞌyy kasabé bä. Ti hyb nꞌaa tawꞌããts hẽ bë ky dahé ỹỹh. Tawꞌããts hẽ bë ma kametꞌëëg hã ỹ bë hapäh doo. Tii bä da bë bawꞌyyt da bë hꞌyyb kamehꞌããk doo, bë hꞌyyb näw. Nahejooj bë hã ỹ ma metëëk doo. Tahajaa bë ky dahé bä. Nahejooj bë ỹ mejũũ doo —näng mä Jesus kyyh."
40,12,1,"Saab ky nꞌaa hahỹỹhTi noo gó mꞌ, Saab hã mꞌ, Judah buuj rakamehehãk do noo gó mꞌ, Jesus ta ma matëg sa sii joom tiriig banäng doo me mꞌ ratabës. Asꞌaah mä ta ma matëg, ti hyb nꞌaa mꞌ tiriig ag mä ratehꞌyyp rabawa hyb nꞌaa."
40,12,2,"Ti mꞌ ratehꞌyyp do Pariséw wób rabahapäh bä, raky hadoo Jesus hã:—Mahegãã! Dooh a ma matëg raky dahé bä ër ky nꞌaa jawꞌyyk do Saab ky nꞌaa hã. Saab hã ramoo bok —näk mä sa kyyh."
40,12,3,"Ti mꞌ Jesus ky hadoo sa hã:—Dooh bë nerꞌood bä gꞌeeh nyy da ër wahë makũ Dawi badꞌoo, tii, ta hataa rabasꞌaah bä? Dawi ajëë suun mä Pꞌop Hagä Do sa hã kahesé do tób nꞌaa yt hã, ti mꞌ ta hataa daheeh rabawa pãw Pꞌop Hagä Do sa hã kahesé do tób nꞌaa yt hã hatoonh doo, jããm hẽ né paawä ta ti tób yt hã moo hebꞌooh do hawꞌaa ta ti pãw Mosees ky nꞌaa jawꞌyyk do hyb nꞌaa. Dawi dooh rahaja bä paawä rawa bä ta ti pãw.?"
40,12,5,"Dooh bë nerꞌood bä gꞌeeh ër ky nꞌaa jawꞌyyk do hã, Pꞌop Hagä Do tób nꞌaa yt hã moo hebꞌooh do sa ky nꞌaa? Saab hã ramoo bok né paawä ta tób nꞌaa yt hã, dooh Pꞌop Hagä Do ky nꞌaa tapa bä sa hã. Pꞌop Hagä Do tób nꞌaa yt hã moo hebꞌooh doo, rahajaa Saab hã ramoo boo bä."
40,12,6,"Hỹỹ kä, baad bë ỹ maherꞌoot hahỹỹh: Pꞌop Hagä Do tób nꞌaa ky nꞌaa jawyg né paawä, ti bahä̃nh hyb nꞌaa jawyk do kajaa bë mahang.Ta daaj hẽ, ta ky nꞌaa né hẽ Jesus herꞌoot. Ky nꞌaa jawyg né paawä Pꞌop Hagä Do tób nꞌaa, ti bahä̃nh Jesus hyb nꞌaa jawyk. Ti hyb nꞌaa tahajaa tanꞌoo bä ta ma matëg tiriig ag ratehyyb bä Saab hã."
40,12,9,Moo gadóm do panyyg nꞌaa hahỹỹhTi mꞌ tii bꞌ naa Jesus tsyym kado kän. Tób Pꞌop Hagä Do panyyg rayd naherot doo hẽnh tabajëë suun.
40,12,10,"Ti yt hã mꞌ tabasooh ajꞌyy moo gadóm doo. Ti mꞌ ta wób rakarẽn paawä mꞌ Jesus raky nꞌaa tapaa, Jesus ky nadaheeh do hyb nꞌaa Mosees ky nꞌaa jawꞌyyk doo. Ti hyb nꞌaa mꞌ rabeaanh ta hã:—Ër ky nꞌaa jawꞌyyk do anoo Saab hã ji haso däg bä nahëë näng doo? —näk mäh."
40,12,11,"Ti mꞌ Jesus ky hadoo sa hã:—Bë masꞌãã bꞌéé tadëë hyy bä tꞌõp gadarong doo gó Saab hã, dooh gꞌeeh nayyw hẽ bë ejꞌooj nä bä, Saab hã né paawä? Ji masããh ji kamahä̃n do bahä̃nh takꞌëp ji kamahä̃n ji da hadoo doo! Ti hyb nꞌaa ër ky nꞌaa jawꞌyyk do anoo né hẽ baad hadoo do ji moo wäd bä Saab hã —näng mäh.?"
40,12,13,"Ti mꞌ ajꞌyy hã kä taky hadoo:—Madajoow a mooh! —näng mäh.Ti mꞌ ta moo tadajoow däk. Ahub däg kän mäh, baad däg mä ta moo kä. Hahup doo, ta moo see hado däk."
40,12,14,"Ti mꞌ nayyw hẽ mꞌ Pariséw rabanꞌyyh. Ti mꞌ rahyb nꞌaa newëë mäh, kanerꞌoot mäh, nyy dꞌ rabadꞌoo Jesus radajꞌëëp hyb nꞌaa."
40,12,15,Jesus hꞌyyb hapꞌëëh mä rakarẽn radajꞌëëp doo. Ti hyb nꞌaa ta sꞌee hẽnh tabahõm kän. Hajõk mä ta jawén hahꞌũũm. Ti mꞌ sahõnh hẽ sa mahang habong do nahëë enäh do sa nahëë tasog hõm mäh.
40,12,16,Jesus ky geꞌỹỹm mä sa hã ranaherꞌoot hyb nꞌaa ta ky nꞌaa ta wób sa hã.
40,12,17,"Tii dꞌ tawén mejũũ, Pꞌop Hagä Do ky nꞌaa rod Isajas häd näng do herꞌood wät do paa kametä däk hyb nꞌaa ta hã. Hahỹỹ da tii, Pꞌop Hagä Do kyyh Isajas erii wät do paah:"
40,12,18,"“Hahỹ karom ỹỹ, ỹ asëëw däk doo, ỹ kamahä̃n doo.Baad ỹ hꞌyy gadajang ta wë.Ỹ anoo da Sahé ỹỹ, ta hꞌyyb gó tabawät hyb nꞌaa.Tamaherꞌoot da sahõnh hẽ badäk hahỹỹ hã habong do hãnyy da ỹ badꞌoo baad hadꞌop rabahadoo hyb nꞌaa matym ỹỹ gó."
40,12,19,Dooh da taky gedag bä. Takꞌëp nado da ta kyyh.Dooh da takꞌëp terꞌood bä hajõk do sa mahang.
40,12,20,Baad hadoo doo me da tagadoo sa hꞌyyb gó nahejoonh doo.Dooh da tahajẽẽw bä hꞌyyb nahedꞌoo doo.Tii da tabadꞌoo da sa hã baad hadꞌop do jꞌaa ketsë bä kä nesaa do hã tanꞌoo bä.
40,12,21,
40,12,22,"Nesaa Do Yb ky gabuuj Jesus moo wät rahanäng do panyyg nꞌaa hahỹỹhTi mꞌ ramanaa mä Jesus wë ajꞌyy karapꞌaar hꞌyyb nesaa do hadäk doo, ty tamah doo, nerꞌoot doo. Ti mꞌ Jesus habëë hõm karapꞌaar hꞌyyb nesaa do ajꞌyy hã hadäk do paah. Ti mꞌ ajꞌyy erꞌood däg kän pꞌaa hẽnh. Pꞌaa hẽnh mä tabahapëë däk."
40,12,23,"Hajõk doo, ta ti hapꞌëëh doo, rahyb nꞌaa meuunh mäh. Ti mꞌ raky hadoo:—Hahỹ gꞌeeh Dawi panaa Pꞌop Hagä Do Ky Däng Doo? —näk mäh."
40,12,24,"Ti mꞌ reaanh do Pariséw ramaa napäh bä, raky hadoo:—Beresebu, karapꞌaar hꞌyyb nesaa do wahë nꞌaa kyy gó ti hỹỹ tabahebë karapꞌaar hꞌyyb nesaa doo! —näk mä sa kyyh."
40,12,25,"Jesus hapäh mä sa hꞌyyb, ti mꞌ panyyg ky nꞌaa me taky hadoo sa hã:—Sa da hadoo do wë sa häj nꞌaa babuuj rahyb nꞌaa wareem bä, gawatsik tii bä sahõnh hẽ —näng mäh. —Panang buuj sa hã hẽ rahꞌyy kawereem bä, sa wakããn na-ããj hẽ sa hã hẽ rahyb nꞌaa wareem bä, sahõnh hẽ kahäj jëng tii bä —näng mäh."
40,12,26,"—Ti hadoo ẽnh Nesaa Do Yb hã kä. Ta daaj hẽ takahabëë bä, ta hã hẽ paawä ti tahꞌyy kawareem däk.Jesus wén herꞌoot ta tii, Beresebu, karapꞌaar hꞌyyb nesaa do wahë nꞌaa kyy gó tabahebë karapꞌaar hꞌyyb nesaa do raherꞌoot do hyb nꞌaa. Nesaa Do Yb häd see ti Beresebu. Te hub tado bä paawä ta tii, nayyw hẽ tabahëëj jëë paawä Nesaa Do Yb bagꞌããs doo."
40,12,27,"Bë herꞌoot doo da tado bä, Beresebu kyy gó ỹ hebëë bä paawä karapꞌaar hꞌyyb nesaa doo, jaa ky gabuuj bë karapee hebë do karapꞌaar hꞌyyb? Bë karapee né da bë raky nꞌaa etyy daap bë menyyh do hyb nꞌaa bë herꞌoot do hã."
40,12,29,"—Panyyg see gó bë ỹ metëëh: Dooh ajꞌyy hejoonh do tób gó hajëë suun pé ta ma tado hõm hyb nꞌaa, pooj jé tób danäh moo tamanawꞌyyd bä. Ta moo kamawꞌyyd bä tahajaa ta ma tado hõm bä."
40,12,30,"Ti mꞌ Jesus ky hadoo:—Hëp ỹ hata nadoo doo, majẽ ỹ tii. Ỹ manasa do Pꞌop Hagä Do wë ỹ ataa doo, dawëë rabehũũm tii bä tanꞌoo bä."
40,12,31,"Ti hyb nꞌaa bë ỹ maherꞌoot hahỹỹh: Sahõnh hẽ nesaa do ji moo wät do Pꞌop Hagä Do mabaan né paawä, ta hã ji ky nꞌaa rejãã do Pꞌop Hagä Do mabaan né paawä na-ããj hẽ ji hã, dooh Pꞌop Hagä Do mabaan bä Pꞌop Hagä Do Sahee ky nꞌaa rejãã pé kä. Jé Ajꞌyy Hadoo Do Hỹ Pong jé Hana Do ky nꞌaa rejãã péh, Pꞌop Hagä Do mabaan ti ta hã. Pꞌop Hagä Do Sahee ky nꞌaa rejãã pé kä, dooh Pꞌop Hagä Do mabaan bä. Badäk hahỹỹ bä rababok nä bä, ta jawén na-ããj hẽ, dooh Pꞌop Hagä Do mabaan bä tii —näng mäh."
40,12,33,"—Joom baad hadoo do tado bä, baad ta ag. Baad nadoo do tado bä joom, baad nado na-ããj hẽ ta ag. Ta ti ỹ wén herꞌoot, joom ag hã ji bahapäh joom ỹỹn."
40,12,34,"Awꞌyy pꞌyym näng do taah hadoo bëëh! Baad nadoo do bëëh. Ti hyb nꞌaa dooh bë haja bä baad hadoo do bë herꞌood bä. Ji hꞌyyb tym gó ji hyb nꞌaa newë hadꞌyyt doo, ti né ji herꞌoot. Baad hawät doo, baad hadoo do ta hꞌyyb gó hanäng do taherꞌoot. Baad nawät doo, baad nadoo do ta hꞌyyb gó hanäng do taherꞌoot."
40,12,36,"Baad bë ỹ maherꞌoot hahỹỹh: Sahõnh hẽ ta säm baj Pꞌop Hagä Do banoo noo gó da, Pꞌop Hagä Do matym gó ji kawoom da sahõnh hẽ ji herꞌoot do paa daap hadoo doo. Baad tado bä ji herꞌoot do paah, dooh Pꞌop Hagä Do ji taky nꞌaa ety bä nesaa do hã. Baad tanado bä ji herꞌoot do paah, ji Pꞌop Hagä Do ky nꞌaa etyy da nesaa do hã."
40,12,38,"Pariséw ramejũũ Jesus pahuunh sa matym hajꞌaa panyyg nꞌaa hahỹỹhTi mꞌ Pariséw wób, Mosees ky nꞌaa jawꞌyyk do ma mehetëk do wób na-ããj mä raky hadoo ta hã:—Ma matëg, —näk mäh —ãã karẽn ãã bahapäh mapahuunh doo, ãã matym hajꞌaaSa hã Jesus dooh Pꞌop Hagä Do hanaa tado bä. Ti hyb nꞌaa rakarẽn Jesus pahuunh sa matym hajꞌaa, Jesus rametyy hyb nꞌaa. —näk mä sa kyyh."
40,12,39,"Ti mꞌ Jesus ky hadoo sa hã:—Da hẽ badäk hahỹỹ hã habong doo, nesꞌaa sa hꞌyyb. Pꞌop Hagä Do hã rahyb nꞌaa eréd hõm ta see hã rahꞌyy kawereem hyb nꞌaa. Tii dꞌ né paawä sa hꞌyyb, ỹ ramejũũ ỹ pahuunh hyb nꞌaa sa matym hajꞌaa. Dooh da ỹ metä bä sa hã. Jããm né da Pꞌop Hagä Do ky nꞌaa rod häd näng do ta metëë nꞌaa hadoo sa hã kametëëh. Tamawoob hẽ adëb bä, tamawoob hẽ ta ä̃h, tahꞌỹỹb yb wog gó basuun doo da, ti hadoo, tamawoob hẽ adëb bä, tamawoob hẽ ta ä̃h, ỹỹh, Ajꞌyy Hadoo Do Hỹ Pong Jé Hana Do bakëë da kꞌããts gó."
40,12,41,"Niniwéh buuj raky nꞌaa tapaa da Pꞌop Hagä Do matym gó da hẽ badäk hahỹỹ hã habong doo, sahõnh hẽ Pꞌop Hagä Do ky nꞌaa etyy noo gó kä. maherꞌoot noo gó, ratꞌyyd kamehĩĩn nesaa do ramoo bok do hã. Nesaa do reréd hõm. bahä̃nh ỹ ti hỹỹh. Ti hado né paawä, dooh bë tꞌyyd kamehĩĩn bä nesaa do bë moo bok do hã, dooh bë eréd bä, ti hyb nꞌaa né hẽ Niniwéh buuj bë da raky nꞌaa tapaa."
40,12,42,"Seba häd näng do häj nꞌaa sa wahë nꞌaa ỹỹnh, da hẽ badäk hahỹỹ hã habong do taky nꞌaa tapaa da Pꞌop Hagä Do matym gó, sahõnh hẽ Pꞌop Hagä Do ky nꞌaa etyy noo gó kä. Dawëë naa paa mꞌ tabana tii, tamaa newëë hyb nꞌaa Saromãw hajaa doo, Pꞌop Hagä Do anoo do ta hã. Saromãw bahä̃nh ỹ ti hahỹ bë hapäh doo. Ti hado né paawä, dooh bë karẽn bä bë maa newë bä hahỹỹh —näng mä Jesus kyyh."
40,12,43,"Ti mꞌ Jesus ky hadoo ẽnh:—Karapꞌaar hꞌyyb nesaa do ta hã hadäk do paa ahõm wäd bä ta mahä̃nh, tabanawäng hẽnh tabahewꞌëët, ta tób tabesoos takamehꞌããk hyb nꞌaa. Ti dooh tawyyd bä. Ti ta hꞌyyb gó taky hadoo: “Ỹ abaaj hõm pꞌaa hẽnh ỹ hadäk do paa hã, tóp ỹỹ hẽnh”, näng. Tii bä ta tób paa bä takajaa bä, dooh ta yt hagä péh, yd kabakꞌood däk tabahapäh, baad takabenäm ta hã."
40,12,45,"Tii bä tatsꞌyyt 7 karapꞌaar hꞌyyb nesaa do wób ta hataa, ta bahä̃nh nesaa doo. Tii bä rabajëë pëë ta tób paa gó. Tii bä rabanyy kän ta hã kä. Ta hã hanäng do paa bahä̃nh tii kä. Takꞌëp tii kä ta hã kä nesaa doo kä. Tii da né da bë hã kä, bëëh, nesaa do moo hebꞌooh dooHahỹỹ dꞌ Jesus hanäng péh: Takꞌëp ta bahä̃nh nesaa doo kä sa hã, Jesus raganadoo do hyb nꞌaa. —näng mä Jesus kyyh sa hã."
40,12,46,"Jesus wakããn hehꞌäät do panyyg nꞌaa hahỹỹhTi mꞌ hajõk do hã Jesus maherꞌoot nä bä ta ỹỹn kajaa, ta wakããn sii hẽ mꞌ. Ta wꞌoo hã mꞌ rababë däk. Rakarẽn paawä ta sii raberꞌoot."
40,12,47,"Ti mꞌ rë tanyy ky hadoo ta hã:—A ỹỹn, a wakããn ta wꞌoo hã rababꞌëëh. Rakarẽn mä õm rasii erꞌoot —näng mäh."
40,12,48,"Ti mꞌ herꞌoot do hã Jesus ky hadoo:—Jaa ti ëën, jaa ti wakãn haa? —näng mäh."
40,13,1,"Joom tym ky nꞌaa gó Jesus metëëk do panyyg nꞌaa hahỹỹhTi mꞌ ti noo gó né hẽ Jesus banyyh tób bä naa, ti mꞌ karajꞌaa hẽnh tabawëënh. Ta nabyy me tabahyy sooh."
40,13,2,Hajõk kata bꞌëëh ta hã. Ti hyb nꞌaa mꞌ marakate gó tagatsëg sooh. Hajõk doo mꞌ ayyw bꞌëëh ta takëën hã. Ti mꞌ hajõõ mꞌ tama metëëk mä sa hã panyyg ky nꞌaa me mꞌ. Hahỹỹ dꞌ mä ta kyyh:—Hỹ hadoo joom hejóm do bejoom joom tym.
40,13,4,"Tatsawyh hõm joom tym. Joom tym tatsawyh hõm do wób ta tyw nꞌaa me takajäk, ti tawꞌëëd rabajóh jëng."
40,13,5,"Joom tym wób kajäk pä ta yt hẽ tabahadoo do jó. Kanahën its kꞌããts tii bä. Ti nayyw hẽ taganyyh, kanahën dꞌos do kꞌããts ta hꞌyyb. Tabajuu bä nayyw hẽ tatsawyy jëng, dooh ta kóm ta hꞌyyb."
40,13,7,"Ta tym wób kajäk sasëng kóm banäng bä. Sasëng gajewäng bä kä, dooh tawëë wäd bä."
40,13,8,"Ta tym wób kajäg kän baad tabadoo bä. Taganyyh, baad tabawäng, baad tabeaak. 100 nuu me tabejoom do bahä̃nh tabeag kän baad tabadoo bä kajäk do ta tym wób. 60 nuu me tabejoom do bahä̃nh tabeag kän ta tym wób. 30 nuu me tabejoom do bahä̃nh tabeag kän baad tabadoo bä kajäk do ta tym wób kä —näng mä Jesus, panyyg ky nꞌaa me mꞌ tabaherꞌoot."
40,13,9,"Ti mꞌ taky hadoo:—Jé karẽn pé ỹ herꞌoot do tamaa newë bä, tawꞌããts hẽ tahyb nꞌaa matakëë —näng mäh."
40,13,10,Ti mꞌ ta ma matëg rabana Jesus wë ti mꞌ rabeaanh ta hã:—Hëd nꞌaa mamaherꞌoot sa hã panyyg ky nꞌaa me? —näk mäh.
40,13,11,"Ti mꞌ taky hadoo sa hã:—Bë hã Pꞌop Hagä Do anꞌoo däk bë bahapäh hyb nꞌaa pooj jé ji nahapäh do hỹ pong jé hawät do bagꞌããs do ky nꞌaa hã, ta wób sa hã dooh."
40,13,12,"Jé hꞌyy ganyy däk doo, ti bahä̃nh Pꞌop Hagä Do banoo nä ta hã ta hꞌyy ganäng doo. Baad tabahapëë kän tii bä. Jé kanahën dꞌos hẽ hꞌyy ganäng doo, Pꞌop Hagä Do ado hõm da ta hã kanahën hadꞌos doo.Ta ti tawén kado hõm sa hã, rahyb nꞌaa manatakëë do hyb nꞌaa. Dooh rahyb nꞌaa pꞌeed bä Pꞌop Hagä Do panyyg hã."
40,13,13,"Rahegãã né paawä mꞌ, dooh mꞌ rahꞌyy genä bä. Ramaa newë né paawä mꞌ, dooh mꞌ ramaa napëë bä, dooh mꞌ tagahꞌood bä sa hã. Ti hyb nꞌaa né hẽ ỹ wén herꞌoot sa hã panyyg ky nꞌaa me."
40,13,14,Sa hã kametä däk hahỹ Pꞌop Hagä Do ky nꞌaa rod Isajas häd näng do erii wät do paa Pꞌop Hagä Do kyyh Judah buuj sa hã:
40,13,16,"Ti mꞌ ta ma matëg hã Jesus ky hadoo:—Ky nꞌaa kedëng bëëh, bë matym kä rahapäh do hyb nꞌaa, bë nabuuj kä ramaa napäh do hyb nꞌaa. Né hup ỹ né hẽ hahỹ bë hã ỹ herꞌoot doo: Rababong noo gó, hajõk Pꞌop Hagä Do ky nꞌaa rod makũũh, hajõk baad habok do makũũh, rakarẽn paawä rahegꞌããs bë hapäh doo, dooh paa rahapëë bä. Rakarẽn paawä ramaa newëë bë maa newëë doo, dooh paa ramaa napëë booh —näng mä Jesus ta ma matëg sa hã."
40,13,18,Ti mꞌ taky hadoo:—Bë maa newë nyy dꞌ tahanäng pé joom tym pararꞌaah do panyyg:
40,13,19,"Pꞌop Hagä Do bagꞌããs do hã rahꞌyy ganenä bä ta ky nꞌaa ramaa newëë bä, tii bä Nesaa Do Yb asog hõm sa hꞌyyb tym gó kejoom do hadoo doo. Joom tym ta tyw nꞌaa me takajäk hadoo do tii."
40,13,20,"Joom tym pä banäng bä kajäk doo, Pꞌop Hagä Do panyyg maa newꞌëë doo, hꞌyy gadajaa gó gadꞌoo doo. Hꞌyy gadajaa gó ragado né paawä, nayyw hẽ rahꞌyy gejë hõm, joom kóm nanäng nä do hadoo sa hã. Hejoonh do kametä bä sa hã, sa hã rarahejã bä na-ããj hẽ Pꞌop Hagä Do panyyg metëëk doo da rababok do hyb nꞌaa, nayyw hẽ rahꞌyy gejë hõm. Joom tym sasëng mahang kajäk doo, Pꞌop Hagä Do panyyg maa newꞌëë do wób. Pꞌop Hagä Do kyyh ramaa napëë né paawä, rahyb nꞌaa newë hadꞌyyt hẽ badäk hahỹỹ hã ji bawät do hã.Ta ti hedoo do raty kanewad hadꞌyyt hẽ. Rahyb nꞌaa tón hadꞌyyt hẽ sa waa, sa taah, nyy dꞌ rabadꞌoo doo. Dajẽẽr hã, sa ma ji tawadii do hã rahyb nꞌaa hꞌũũm. Ti hyb nꞌaa Pꞌop Hagä Do panyyg sa hꞌyyb gó hadäk do tawén nahõm. Joom neaak do hedo padëëk tii."
40,13,23,"Joom tym baad tabadoo bä kajäk doo, Pꞌop Hagä Do panyyg maa newꞌëë doo, Pꞌop Hagä Do panyyg hã hꞌyy gahꞌoot doo. Pꞌop Hagä Do karẽn do baad ramoo bok tii kä. Joom 100 nuu me, 60 nuu me, 30 nuu me takejoom do bahä̃nh tabeaak do hadoo do tii —näng mä Jesus."
40,13,24,Jawii tiriig mahang joom danäh majĩĩ hejoom do panyyg nꞌaa hahỹỹhTi mꞌ panyyg see ky nꞌaa me Jesus maherꞌoot mä sa hã. Hahỹỹ da ta kyyh:—Hahỹ panyyg ky nꞌaa hadoo hỹ pong jé hawät do bagꞌããs do ky nꞌaa: Ti awät ajꞌyy joom tym baad hadoo do ta gëëw gó hejoom doo.
40,13,25,"Tii kä, sahõnh hẽ rabaꞌỹỹh bä, ta majĩĩ bana. Jawii tym tatsawyyh mä tiriig mahang. Ti tabahõm kän. Ti tiriig tym ganyyh. Ti tiriig ag ganyyh bä, raty gepëë kän jawii mahang tabahëë däk. Ti joom danäh karom rabahõm ta wë, ti raky hadoo ta hã:—Kariw nꞌaa, —näk —baad hadoo do joom tym mabejoom wät. Nꞌyy hẽnh naa jawii ta mahang ganyyh doo? —näk sa kyyh. Tii bä sa kariw nꞌaa ky hadoo sa hã:—Majẽ ỹ see tii, ti tsawyh häng doo —näng.Ti ta karom rabeaanh:—Makarẽn ãã asog hõm jawii? —näk mäh."
40,13,29,"—Dooh —näng sa kariw nꞌaa. —Jawii bë basok bä, tiriig tëëg wób bë asog hõm ta mahang —näng. —Na mabëë dó tiriig mahang, tiriig ji bataa bä kä. Tiriig ag ji bataa noo gó ỹ mejũũ da tiriig ag hatꞌaa do sa hã, jawii pooj jé rasiip, ta natuu hã ramawꞌyyd däk hyb nꞌaa ji ajuu hyb nꞌaa. Tii bä ỹ mejũũ tiriig ag rabataa, joom tób nꞌaa yt hã rabenäm —näng joom danäh ta karom sa hã —näng mä Jesus panyyg gó tabehꞌũũm."
40,13,31,"Panyyg ky nꞌaa gó Jesus metëëh hahỹỹ hã Pꞌop Hagä Do bagꞌããs do ky nꞌaaTi mꞌ panyyg see ky nꞌaa gó Jesus maherꞌoot mä sa hã. Hahỹỹ da ta kyyh:—Joom motaad häd näng do tym nadꞌëëd is do ajꞌyy ejoom do ky nꞌaa hadoo, hỹ pong jé hawät do bagꞌããs do ky nꞌaa. Jããm nadꞌëëd its né paawä motaad tym bë joom tym mahang, ji waa ty gamabuuj see bahä̃nh tabawäng. Pꞌop tanu däk. Tii bä kä, tawꞌëëd batooj kän ta hã käJoom motaad häd näng do ky nꞌaa gó Jesus metëëh nyy da Pꞌop Hagä Do bagꞌããs do kahꞌũũm, ny hadoo ta hã hꞌyy kaꞌeeh do kahꞌũũm. —näng mäh."
40,13,33,"Ti mꞌ panyyg see ky nꞌaa me Jesus maherꞌoot mä sa hã. Hahỹỹ da ta kyyh:—Pãw makuj nꞌaa ỹỹnh ado däk doo, hajõng tiriig sꞌëëb mahang tamekuuj däk do ky nꞌaa hadoo hỹ pong jé hawät do bagꞌããs do ky nꞌaa. Baad ỹỹnh bajõõts däk, baad takamekuuj wät bä kä sahõnh hẽ tiriig sꞌëëb mahangPãw makuj jé padꞌyyt hẽ tiriig sꞌëëb mahang kamekuuj däk doo da, jé padꞌyyt hẽ badäk hahỹỹ bä Pꞌop Hagä Do bagꞌããs do bawäd däg da. —näng mäh."
40,13,34,"Sahõnh hẽ ta ti Jesus herꞌood wät sa hã panyyg ky nꞌaa me mꞌ. Sahõnh taherꞌoot do sa hã, panyyg ky nꞌaa me né hẽ mꞌ tamaherꞌoot."
40,13,35,Tii da tawén dꞌoo hahỹ Pꞌop Hagä Do kyyh ta ky nꞌaa rod erii wät do paa kametä däk hyb nꞌaa:
40,13,36,Jesus maherꞌoot nyy dꞌ tahanäng pé jawii joom mahang hawäng do ky nꞌaa hahỹỹhTi mꞌ hajõk do hã Jesus kedëë hõm. Ti mꞌ tób gó tabajëë suun mäh. Ti mꞌ ta ma matëg rabana ta wë ti mꞌ raky hadoo:—Nyy dꞌ mahanäng pé jawii joom mahang hawäng do panyyg nꞌaa hã? —näk mä sa kyyh.
40,13,37,"Ti mꞌ Jesus ky hadoo:—Joom tym baad hadoo do hejoom doo, ỹỹh, Ajꞌyy Hadoo Do Hỹ Pong Jé Hana Doo."
40,13,38,"Joom banäng bä, badäk hahỹỹ hã habong doo. Joom tym baad hadoo doo, Pꞌop Hagä Do bagꞌããs do karapee. Jawii, Nesaa Do Yb karapee. Joom danäh majĩĩ, jawii tym tsawyyh doo, Dijab tii. Tiriig ag rabataa noo gó, badäk hahỹỹ hã ji bawät do gawatsig hõm noo gó tii. Tiriig ag taa nꞌaa, ããs tii."
40,13,41,"Ti noo gó Ajꞌyy Hadoo Do Hỹ Pong Jé Hana Do mejũũ da ta ããs rasog hõm hyb nꞌaa tabagꞌããs doo bä naa sahõnh hẽ nesaa do wë ji tahꞌyyb tatuk doo, nesaa do ji moo wät hanoo doo, sahõnh hẽ nesaa do moo hebꞌook doo na-ããj hẽ."
40,13,42,"Tëëg hõõ gó, takꞌëp haju doo gó da radawäts toonh tii. Aꞌoot da tii bä. Sa tëg kamegëëj padëëk da takꞌëp nesaa do rahoop do hyb nꞌaa."
40,13,43,"Tii bä da baad habok do takꞌëp rakawehëë däk da sa Yb bagꞌããs doo bä. Papỹỹj bag däk doo da, hanäm do sa hã. Jé karẽn pé ỹ herꞌoot do tamaa newë bä, tawꞌããts hẽ tahyb nꞌaa matakëë —näng mä Jesus."
40,13,44,"Takꞌëp ji karẽn do hadoo hỹ pong jé hawät do bagꞌããs do panyyg nꞌaa hahỹỹhTi mꞌ Jesus ky hadoo:—Takꞌëp ky nꞌaa gebah doo, joom banäng bä kejën këë do ky nꞌaa hadoo hỹ pong jé hawät do bagꞌããs do ky nꞌaa. Takꞌëp ky nꞌaa gebah do ajꞌyy see bawꞌyyt joom banäng doo bä. Ti pꞌaa hẽnh tajehꞌaa këë. Tii bä, sahõnh hẽ tabesëëm hõm ta wë hanäng doo, takꞌëp tahꞌyy gadajang do hyb nꞌaa. Tii kä, ta ma paa säm me tametsẽẽ joom banäng doo, ky nꞌaa gebah do bakëë bä —näng mäh."
40,13,45,"—Ajꞌyy hetsẽ doo, hesäm doo, takꞌëp nu gabarëëh do perora häd näng do hesoos do ky nꞌaa hadoo na-ããj hẽ hỹ pong jé hawät do bagꞌããs do ky nꞌaa. Perora takꞌëp hetsooh doo, ky nꞌaa gebah do tabawꞌyyt bä kä ta ti hedoo do hesꞌëëm do sa wë, tabahõm, tabesëëm hõm sahõnh hẽ ta ma ta wë hanäng doo. Tii kä ta säm me tametsẽẽ perora takꞌëp hetsooh doo."
40,13,47,"Karahi panyyg nꞌaa gó Jesus ehꞌũũm do hỹ pong jé hawät do bagꞌããs do ky nꞌaaTi mꞌ Jesus ky hadoo ẽnh:—Karahi me tahꞌỹỹb ramesꞌaak do ky nꞌaa hadoo na-ããj hẽ, hỹ pong jé hawät do bagꞌããs do ky nꞌaa. Karajꞌaa me radatu karahi. Hajõng hedoo pé sa mo hajꞌaa. Ramo hajꞌaa enäh bä kä, rejꞌooj nä kän ta takëën hã. Ahyy tꞌoonh mäh. Tii bä arook gó rabataa rasëëw hõm doo. Baad nadoo doo, ji nawëh doo, radewäts bëënh tii bä."
40,13,49,"Ti hadoo da badäk hahỹỹ hã ji bawät do gawatsig hõm noo gó ããs rabadꞌoo da. Ããs rabana, tii bä rasëëw hõm da badäk hahỹỹ hã habong doo. Tsyt hẽ rabasëm da nesaa do moo bok doo, Pꞌop Hagä Do karẽn doo da habok do sa mahä̃nh. Tii kä tëëg hõõ gó, takꞌëp haju doo gó radewäts bëënh da nesaa do moo bok doo. Aꞌoot da tii bä. Sa tëg kamegëëj padëëk da takꞌëp nesaa do rahoop do hyb nꞌaa —näng mäh."
40,13,51,Ti mꞌ Jesus eaanh mäh:—Bë maa napäh sahõnh hẽ ta ti ỹ herꞌood wät doo? —näng mäh.—Ãã maa napäh —näk mäh.
40,13,52,"Ti mꞌ Jesus ky hadoo sa hã:—Pꞌop Hagä Do ky nꞌaa jawꞌyyk do ma mehetëk doo, hỹ pong jé hawät do bagꞌããs do ky nꞌaa hã na-ããj hẽ ma kametꞌëëg wät doo, tób danäh ta tób bä naa ky nꞌaa gebah do manyyh do hadoo ta wób hã tametëëh hyb nꞌaa. Ta gawakõ gó naa, ajꞌyy manyyh ky nꞌaa gebah do tenäm do paah. Ky nꞌaa gebah do papuuj hedoo do tamanyyh ta mahang, ky nꞌaa gebah do pooj nä ta mahangHahỹỹ dꞌ apäh tahanäng pé tii: Jé Pꞌop Hagä Do kyyh pꞌooj ub kerih do baad ma kametꞌëëg wät doo, papuuj Jesus metꞌëëg wät do na-ããj hẽ baad tamaa napëë bä, taky dahé bä, tahajaa tama metꞌëëg bä ta wób sa hã baad hadoo doo, hetsooh do pooj jé kerih do hã, papuuj hã na-ããj hẽ hanäng doo. —näng mäh."
40,13,53,"Ta panang bä Jesus raty nꞌaa gesꞌyyk do panyyg nꞌaa hahỹỹhTi mꞌ Jesus bahajaa bä kä panyyg gó tama metëëk doo, tatsyym kado kän ta tii bä naa. Ti mꞌ panang tabawäng do paa bä takajaa bä, ta du doo mä tama metëëk tób panang bä hasooh do Pꞌop Hagä Do panyyg rayd naherot do yt hẽ. Maa newꞌëë do rahyb nꞌaa meuunh mä taherꞌoot do sa hã. Ti mꞌ raky hadoo:—Nꞌyy hẽnh naa hahỹ ajꞌyy tahꞌyy ganäng doo? Nꞌyy hẽnh naa ta hejój tamapehuunh doo? —näk mäh."
40,13,55,"—Bꞌaa bäh gahehꞌõõk do tꞌaah nado ti hahỹỹh? Marija nado ta ỹỹn? Tsijaag, Joséh, Simaw, nado ta wakããn?"
40,13,57,"Ti mꞌ rakawajããn ta wë. Raty nꞌaa gesyyg däk mäh. Ti mꞌ Jesus ky hadoo sa hã:—Sahõnh hẽ sa panang bä rawehꞌëëh Pꞌop Hagä Do ky nꞌaa rod. Jããm hẽ tabawäng do panang bä, ta tób bä, dooh rawehëë bä —näng mäh."
40,13,58,"Ti mꞌ, ta hã rahꞌyy kanaꞌeeh do hyb nꞌaa, dooh denaa hẽ mꞌ Jesus pehuuj bä ta tii bä."
40,14,1,"Jowãw nu gahemꞌuun do dajëp do panyyg nꞌaa hahỹỹhTi mꞌ ti noo gó né hẽ Garirej häj nꞌaa wahë nꞌaa, Eróts häd näng doo, taky nꞌaa napäh mä Jesus moo wät doo, Jesus ma metëëk doo. Ti mꞌ ta masa nꞌaa hã taky hadoo:—Jowãw nu gahemꞌuun do paa né tii. Ganä wät dejëp do paa mahang! Ti hyb nꞌaa tawén kabajꞌaa —näng mä Eróts. Eróts mejũũ paa ramoo maso däk, ramoo mawꞌyyd däk, radawäts gëët Jowãw nu gahemꞌuun doo. Tii dꞌ Eróts wén dꞌoo mä Erodija, ta hỹỹj Pirip häd näng do ỹỹm hyb nꞌaa. Hahỹỹ dꞌ paa Jowãw kyyh Eróts hã:—Dooh Pꞌop Hagä Do ky nꞌaa jawꞌyyk do anꞌoo bä magatꞌëë bä a hỹỹj ỹỹm —näng paa Jowãw nu gahemꞌuun do kyyh Eróts hã. Eróts karẽn né paawä mꞌ tadajꞌëëp Jowãw, tajeỹỹm mä hajõk doo. Hajõk do tawén jeỹỹm, Pꞌop Hagä Do ky nꞌaa rod ti Jowãw sa hã. Ti mꞌ Eróts ta yd enäng do heen nꞌaa noo gó, jäm ta heen nꞌaa ramoo bok noo gó, Erodija toog bajäm sa matym gó. Ti mꞌ takꞌëp mä Eróts tsebee kän ta wë. Ti hyb nꞌaa taky däng tabanoo maruus hã, maruus karẽn do né hẽ. Pꞌop Hagä Do häd gó mꞌ ta ky däng, dooh taky kahỹỹd bä maruus bahapäh hyb nꞌaa. Ti mꞌ maruus ỹỹn ta hã taky mejũũ do hyb nꞌaa taky hadoo:—Na, ỹ karẽn ta hood gó mabanoo hã ỹỹ Jowãw nu gahemꞌuun do nu gabóg —näng mäh. Ti mꞌ takꞌëp mä sa wahë nꞌaa hyb nꞌaa tón wät. Ti hadoo né hẽ, ta ky bajawaa hyb nꞌaa mꞌ, tatsyyd bong do taky däng do ramaa napäh do hyb nꞌaa tagadoo maruus etsꞌẽẽ wät doo. Ti mꞌ tamejũũ tadawäts gëët doo gó ranu gahõg hõm hyb nꞌaa Jowãw. Ti mꞌ ta hood gó ramanaa ta nu gabóg maruus wë. Ti mꞌ maruus anꞌoo däg kän mä ta ỹỹn hã kä. Ti mꞌ Jowãw ma matëg rabana rabehëën hyb nꞌaa ta hub. Ti mꞌ radakä jëng. Ti mꞌ Jesus rapanäk."
40,14,13,"Jesus pahuunh do 5 miw sa waa panyyg nꞌaa hahỹỹhTi mꞌ Jowãw radajꞌëëp Jesus ky nꞌaa napäh bä mꞌ, ta mꞌaa hẽnh mä ta ma matëg daheeh rabahõm kän marakate gó ta wób rabedoh hẽnh paawä. Ta wób, hajõk do raky nꞌaa napäh bä mꞌ nꞌyy hẽnh Jesus rabahꞌũũm, sa jawén mä rabahꞌũũm sa panang bä naa ta takëën hã. Sa pooj jé mꞌ rakajaa."
40,14,14,"Ti mꞌ Jesus basoop bä, hajõk do tabahapäh bä mꞌ, tatꞌyyd mehĩĩn mä sa hã. Nahëë enäh do sa mahang habong do taheso hõm mäh."
40,14,15,"Tũũh däg kä mꞌ, ta ma matëg rabana ta wë, ti mꞌ raky hadoo ta hã:—Tũũh däg —näk mäh. —Dawëë hỹỹh. Mamejõ hajõk do panang banäng hẽnh rabahõm sa waa retsẽẽ hyb nꞌaa —näk mäh."
40,14,16,Ti mꞌ Jesus ky hadoo:—Dooh. Na mayw babä. Bë né hẽ hanoo sa waa —näng mäh.
40,14,17,"Ti mꞌ raky hadoo: Ti mꞌ madꞌaak do ta ma matëg rata hõm kawaju gó. 12 mꞌ kawaju gedẽ hõm mäh. Hawëë bong doo, 5 miw mä ajyy. Ỹỹj, karepé na-ããj hẽ, dooh mꞌ taketsén bä."
40,14,22,"Tamii pong jó Jesus bawät do panyyg nꞌaa hahỹỹhTi mꞌ nayyw hẽ ta ma matëg Jesus mejũũ ragatsëg tꞌoonh marakate gó, ta pooj jé tamyyj däk hẽnh rabatsëg hõm hyb nꞌaa. Ti nuuj jé mꞌ takedëë hõm hajõk do sa hã. Takedëë hõm do jawén paa bä mꞌ, tabasëëk ta mab hẽ waëë jó, Pꞌop Hagä Do sii taberꞌoot hyb nꞌaa. Tabadajuu däk bä mꞌ, ta mab hẽ mꞌ Jesus bayyw gëët."
40,14,24,Dawëë péj mä ta ma matëg rababoo däg kän mä ti nuuj jé karajꞌaa me. Takꞌëp maadaka betaam marakate hã. Dooh mꞌ tahõm rahëë doo. Bahꞌood ty gahëm mäh.
40,14,25,Ti mꞌ tapajꞌëë pooj jé Jesus bahõm kän sa wë tamii pong jó.
40,14,26,"Ti mꞌ rabahapäh tamii pong jó hana doo, takꞌëp mä rabeỹỹm bong.—Wät ta ti dajëp do sawꞌëëng paah! —näk mäh.Awaaw bong mäh, takꞌëp rabeỹỹm bong do hyb nꞌaa mꞌ."
40,14,27,Ti mꞌ nayyw hẽ mꞌ Jesus ky hadoo sa hã:—Bë eỹỹm manäh! Ỹ ti hỹỹh —näng mäh.
40,14,28,"Ti mꞌ Peed ky hadoo:—Takꞌëp Hyb Nꞌaa Jawyk Doo, õm tado bä, ỹ mamejõ tamii pong jó a wë ỹ bahõm hyb nꞌaa —näng mäh."
40,14,29,"—Ej. Bꞌëëp ana —näng mä Jesus ta hã.Ti mꞌ Peed gatsëg nyyh, ti mꞌ tamii pong jó tabahõm kän mä Jesus wë."
40,14,30,"Ti mꞌ takꞌëp bahꞌood bahëm do tabahapäh bä mꞌ, tabeỹỹm wät mäh. Ti mꞌ ta du doo bä mꞌ tadasug jëng bä, takꞌëp mä tageëënh Jesus hã:—Ỹ medëëb Takꞌëp Hyb Nꞌaa Jawyk Doo! —näng."
40,14,31,Ti mꞌ nayyw hẽ mꞌ Jesus moo maso däk Peed. Ti mꞌ taky hadoo:—Kanahën dꞌos hẽ hꞌyy kaꞌeeh do õm! —näng mäh. —Hëd nꞌaa mahꞌyy ganahoot? —näng mä ta kyyh Peed hã.
40,14,32,"Ti mꞌ marakate gó ragatsëg tꞌoonh bä mꞌ, bahꞌood badoo wät."
40,14,33,Ti mꞌ marakate gó hatꞌoonh do Jesus mä rajꞌaa etsë. Hahỹỹ dꞌ mä sa kyyh:—Pꞌop Hagä Do Tꞌaah né hẽ õm —näk mäh.
40,14,34,"Rabatsëg hõm bä mꞌ, Genesaréh häj nꞌaa bä mꞌ marakate badëë jad kän. Ti mꞌ ta ti babuj nꞌaa rabahapäh bä Jesus né ti kajaa doo, ramejũũ jé padꞌyyt hẽ hëëj ta ti wꞌoo hã hanäng doo bä rapanäk hyb nꞌaa. Ti mꞌ ramenaa nahëë enäh do sa mahang habong do Jesus wë."
40,14,36,"Ti mꞌ rabetsẽẽ ta hã tabanoo nahëë enäh do ramoo kejäk hyb nꞌaa ta saroor noo byyh hã. Ti mꞌ sahõnh hẽ nahëë enäh do ta hã moo kajäk doo, heso padäg kän mäh."
40,15,1,"Ji hꞌyyb gó naa né hẽ nesaa do ky nꞌaa hahỹỹhTi mꞌ Pariséw wób, Mosees ky nꞌaa jawꞌyyk do ma mehetëk do wób na-ããj mäh, Jerusarẽnh bä naa hanꞌaa do rabana Jesus wë, ti mꞌ rabeaanh ta hã:"
40,15,2,"—Hꞌëëd hyb nꞌaa a ma matëg raky nadaheeh ër wahë makũ metëëk doo? Rawa do pooj jé, dooh ramoo ketsyyd bä ër wahë makũ rabahedꞌoo doo da! —näk mä sa kyyh."
40,15,3,Ti mꞌ Jesus ky hadoo sa hã:—Ỹ eaanh bë hã —näng mäh. —Tii ẽnh bë ky nadaheeh ẽnh Pꞌop Hagä Do mejũũ doo? Bë wahë makũ mejũũ do bë ky daheeh? —näng mäh.
40,15,4,"—Hahỹỹ da Pꞌop Hagä Do kyyh: “Bë wehëë bë yb, bë wehëë bë ỹỹn.” Dew- “Ji dajꞌëëp ta yb, ta ỹỹn ky nꞌaa wasee doo.” "
40,15,5,"Tii dꞌ né paawä ta kyyh, ta see hado däk bë metëëk doo —näng mä Jesus. —Hahỹỹ da bë kyyh: “Jé ta yb, ta ỹỹn hã taky hado bä, ‘Hã ỹ naa magadoo do panꞌaa paawä, Pꞌop Hagä Do matym nꞌaa däg tii. Dooh bë hã ỹ anꞌoo wäd bä’, taky hado bä, tii bä, ta tii dꞌ ky hadoo doo, dooh ji mejõ wäd bä ta tii me ta yb tawehꞌëëh hyb nꞌaa”, näk bë kyyh. Bë wahë makũ ma metëëk do bë ky sũũt do hyb nꞌaa bë eréd hõm Pꞌop Hagä Do mejũũ doo."
40,15,7,Jꞌooj madäk doo me ky kenꞌyym do bëëh! Baad né paa hahỹ Pꞌop Hagä Do ky nꞌaa rod Isajas häd näng do kyyh bë ky nꞌaa:
40,15,8,“Jꞌooj madäk doo me ỹ rawehꞌëëh. Sa kyyp tii. Dawëë sa hꞌyyb bawät mahä̃nh ỹỹ.
40,15,9,Dooh këh ỹ tado bä ti rama metëëk doo. Raky nꞌaa jawyyg ub tii. Ti hyb nꞌaa daap hẽ ti ta ti ỹ rahyb nꞌaa jewꞌyyk doo” —näng mä Jesus Isajas herꞌoot do paa Pꞌop Hagä Do kyyh.
40,15,10,"Ti mꞌ hajõk do ta tii bä habꞌëëh do Jesus naëënh ta wë. Ti mꞌ taky hadoo sa hã:—Bë maa newë da, bë hꞌyy genä da ỹ herꞌoot do hã. Ji noo me hajëng do hyb nꞌaa nado ji nasꞌaa däk Pꞌop Hagä Do hã. Ji noo me hanyyh do tii, hanoo ji nasꞌaa däk do Pꞌop Hagä Do hã —näng mäh."
40,15,12,"Ti mꞌ badah peej ta ma matëg raky hadoo ta hã:—Mahapäh a kyyh, dooh tawꞌããts hẽ tado Pariséw sa hã? —näk mä sa kyyh."
40,15,13,"Ti mꞌ panyyg gó mꞌ Jesus ky gadoo:—Kasog hõm da sahõnh hẽ joom Ee hỹ pong jé hawät do nejoom hõm doo —näng mäh. —Na manäh. Na kamawejãn. Ta wób sa hꞌyyb mahũũm nꞌaa ty temah do tii. Ty tamah do ta da ty hadoo do tamahũũm bä, gadarong doo hẽnh rakajäk séd hã —näng mäh."
40,15,15,Ti mꞌ Peed ky hadoo:—Ãã mamaherꞌood. Nyy dꞌ mahanäng pé ta ti ji noo me hajëng do panyyg? —näng mäh.
40,15,16,Ti mꞌ Jesus ky hadoo sa hã:—Bë hꞌyy ganahꞌood nä? —näng mäh.
40,15,17,"—Ji hã hajëng doo, ji wog gó ti tabajëng, ta jawén anyyh pꞌaa hẽnh."
40,15,18,"Tii dꞌ nado ji noo me henyyh do hã. Tꞌõp naa, ji hꞌyyb tym gó tabana tii. Ti né hẽ ti Pꞌop Hagä Do hã ji nasꞌaa däg hanoo doo."
40,15,19,"Ji hꞌyyb tym gó naa tabana nesaa do ji hyb nꞌaa newëë doo. Ji hꞌyyb gó naa né hẽ tabana ji da hadoo do ji dajꞌëëp doo. Ji hꞌyyb gó naa tabana ji karẽn do ji bagä do ji ỹỹm nadoo do sii, ji patug nadoo do sii. Ji hꞌyyb gó naa né hẽ tabana ti ji etsꞌëëk doo, daap hẽ ji da hadoo do ji ky nꞌaa tapaa doo, ji da hadoo do ji ky nꞌaa rejãã doo kä."
40,15,20,"Ta ti hadoo do hyb nꞌaa Pꞌop Hagä Do hã ji nasꞌaa däg. Ji moo kanetsꞌyyt doo me ji awa do hyb nꞌaa nado ji nasꞌaa däg Pꞌop Hagä Do hãPariséw, sahõnh hẽ Judah buuj wób sii hẽ, dooh rawëë bä, dooh rawa bä ramoo kanetsyyd bä pooj jé, sa wahë makũ mahetëk doo da. Baad ub né paawä ji moo ketsyyd bä ji awa, ji awëh do pooj jé, ta bahä̃nh Pariséw ranꞌoo bä. Dooh ragenaag bä, hajõõ nuu me, sa wahë makũ mahetëk doo da ta wób sa moo ranahetsyyd bä. —näng mä Jesus kyyh ta ma matëg sa hã."
40,15,21,"Ỹỹnh ta sꞌee hẽnh naa ta toog ky nꞌaa herꞌoot do panyyg nꞌaa hahỹỹhTi mꞌ ta tii bꞌ naa Jesus bahõm hëëj panang Tiir häd näng doo, Sidõn häd näng do nedaa bä badäk doo hẽnh."
40,15,22,"Ti mꞌ ỹỹnh, Kanaãh buuj, Isaraéw buuj nado, ta tii bä hawät do ana kän Jesus wë. Ti mꞌ takꞌëp mä ta kyyh Jesus hã tabetsẽẽ bä. Hahỹỹ dꞌ mä ta kyyh:—Takꞌëp Hyb Nꞌaa Jawyk Doo, —näng mäh —Dawi makũ panaa, —näng mäh —ỹ matꞌyyd mehĩĩn! Takꞌëp nesaa do tok ỹ bahoop karapꞌaar hꞌyyb nesaa do ta hã hadäk do hyb nꞌaa —näng mäh."
40,15,23,"Ti mꞌ dooh Jesus ky gado bä. Ti mꞌ ta ma matëg rabana ta wë, ti mꞌ takꞌëp mä rabetsẽẽ ỹỹnh tamejõ hõm hyb nꞌaa. Hahỹỹ dꞌ mä sa kyyh:—Mamejõ hõm. Ër jawén tabana. Tageëëj hadꞌyyt hẽ —näk mäh."
40,15,24,Ti mꞌ ỹỹnh hã Jesus ky hadoo:—Jããm hẽ Isaraéw buuj dawëë Pꞌop Hagä Do mahä̃nh habong do sa wë ỹ Pꞌop Hagä Do mejũũ —näng mäh.
40,15,25,"Ti mꞌ Jesus wë ta taron nu paa me ỹỹnh bahyy häng. Ti mꞌ taky hadoo:—Ỹ mamasaa, Takꞌëp Hyb Nꞌaa Jawyk Doo! —näng mäh."
40,15,26,Ti mꞌ panyyg ky nꞌaa gó Jesus ky gadoo:—Tawꞌããts hẽ nado karepé sa waa ji ado hõm bä ji banoo hyb nꞌaa sa masããh awaar taah hã —näng mä Jesus kyyh ỹỹnh hã.
40,15,27,"Ti mꞌ ỹỹnh ky gadoo. Jesus kyy gó né hẽ mꞌ taky hõm:—Ehub né hẽ õm Takꞌëp Hyb Nꞌaa Jawyk Doo —näng mäh. —Ti hado né paawä, awaar sii hẽ rabawa sa danäh waa hyyj tũũ kajäk doo —näng mäh."
40,15,28,Ti mꞌ Jesus ky hado kän ta hã:—Takꞌëp né hẽ mahꞌyy kaꞌeeh! Ti hyb nꞌaa ỹ anꞌoo däk hã ỹ metsẽẽ doo —näng mä Jesus ta hã.Ti mꞌ ti noo gó né hẽ tabahub däk ỹỹnh toog.
40,15,29,"Hajõng sa nahëë Jesus asog hõm do panyyg nꞌaa hahỹỹhTi mꞌ Jesus tsyym kado kän. Karajꞌaa Garirej häd näng do nabyy me tatabës. Ti mꞌ tabasoop. Waëë hã mꞌ tabasëëk, ti mꞌ tabahyy sooh."
40,15,30,"Hajõk rabana ta wë. Ramenaa ta wë nabong doo, ty temah doo, moo gedóm doo, tsyym gedóm doo, nabuuj gatemah doo, hajõk nahëë enäh do wób. Ti mꞌ sa nahëë Jesus basog hõm."
40,15,31,"Ti mꞌ tsyym gedóm do aboo padëëk, nabong do paa aboo padëëk, ty temah do paa ty enä padëëk, nerꞌoot do paa erꞌood padëëk, ta tii bä habꞌëëh do rabahapäh bä, rahyb nꞌaa meuuj kän mäh. Ti mꞌ rajꞌaa etsëë kän Pꞌop Hagä Doo, Isaraéw buuj hꞌyy kahaꞌeeh doo."
40,15,32,"Jesus pahuunh do 4 miw sa waa panyyg nꞌaa hahỹỹhTi mꞌ Jesus naëëj nä ta ma matëg, tamaherꞌoot hyb nꞌaa. Ti mꞌ taky hadoo:—Ỹ tꞌyyd mehĩĩn hahỹ ër wë kata padꞌëëk doo. Tamawoob däg ta ä̃h si ỹ rababok. Dooh sa waa péh. Dooh ỹ karẽn bä sah me rabaaj hõm bä. Naheba padäg da, degõn jëng da sah mahỹỹj ta hõõ bä —näng mä Jesus ta ma matëg sa hã."
40,15,33,Ti mꞌ ta ma matëg raky hadoo:—Hajõk né hahỹỹh. Nyy bä ãã bawꞌyyt babä sa waa? Dawëë bä. Dooh ta nawaa babä —näk mäh.
40,15,34,"Ti mꞌ Jesus beaanh:—Nyy hẽ pãw bë wë? —näng mäh.—Ti anäng setsi pãw, pawóp its tahꞌỹỹb nedꞌëëd is doo —näk mäh."
40,15,35,Ti mꞌ Jesus mejũũ hajõk do rabehyy bꞌëëh tũũ.
40,15,36,"Ti mꞌ tabasog däk pãw, tahꞌỹỹb na-ããj mäh. Ti mꞌ taky nꞌaa etsẽẽ sa waa hyb nꞌaa. Tii bä mꞌ taganebäh boo kän, tetsꞌëë hõm mä ta ma matëg sa hã, rabetsꞌëë hõm hyb nꞌaa hajõk do sa hã kä."
40,15,37,"Tii bä kä mꞌ, sahõnh hẽ mꞌ rabawëë bong. Wog enä hõm mä sahõnh hẽ. Ti mꞌ madꞌaak do ta ma matëg rata hõm kawaju gó. 12 mꞌ kawaju gedẽ hõm mäh. Hawëë bong doo, 5 miw mä ajyy. Ti mꞌ rabawëh do jawén paa bä mꞌ madꞌaak do ta ma matëg rabata däk arook gó. Setsi mꞌ arook gedẽ hõm doo. 4 miw mä ajyy ti hawëë bong doo. Ỹỹj, karepé na-ããj hẽ mꞌ, dooh mꞌ taketsén bä."
40,15,39,"Ti mꞌ hajõk do hã Jesus kedëë hõm jawén paa bä, tagatsëg sooh mä marakate gó. Ti mꞌ tabahõm kän hëëj panang Magadãn häd näng do nedaa bä badäk doo hẽnh."
40,16,1,"Ti mꞌ Pariséw, Saduséw daheeh rabana Jesus wë. Ti mꞌ Jesus rametyy hyb nꞌaa ramejũũ mä tapahuuj bä sa matym hajꞌaa wë hã."
40,16,2,"Ti mꞌ Jesus ky hadoo:—Papỹỹj badëë hyng bä, “Jati dꞌ banäm”, bë ky hetëg, bahiin do hyb nꞌaa wë puh. Bäp paah, “Ti awät da bahꞌood. Adoos da”, näk bë kyyh, tabahiin do hyb nꞌaa naëng pooh. Bë hꞌyy genä né paawä naëng hadoos do heen nꞌaa hã, banäm do heen nꞌaa hã wë hã kametëëh doo, dooh bë hꞌyy genä bä da hẽ ta heen nꞌaa bë hã kametëëh do hã.Hajõng Jesus pehuuj né paawä, dooh rahꞌyy genä nä bä Pꞌop Hagä Do Tꞌaah tado bä."
40,16,4,"Da hẽ badäk hahỹỹ hã habong doo, nesꞌaa sa hꞌyyb. Pꞌop Hagä Do hã rahyb nꞌaa eréd hõm ta see hã rahꞌyy kawereem hyb nꞌaa. Tii dꞌ né paawä sa hꞌyyb, ỹ ramejũũ ỹ pahuunh hyb nꞌaa ta metëë nꞌaa sa matym hajꞌaa. Dooh da ỹ metä bä sa hã. Jããm né da Pꞌop Hagä Do ky nꞌaa rod häd näng do ta metëë nꞌaa hadoo sa hã kametëëh da —näng mä Jesus.Ti mꞌ Jesus bahõm kän sa mahä̃nh. Panang sꞌee hẽnh mä tabahõm."
40,16,5,"Pariséw, Saduséw rama metëëk do mahä̃nh ji hyb nꞌaa matakëë do ky nꞌaa hahỹỹhTi mꞌ karajꞌaa ta ma matëg rabatsëg hõm bä, ramabaan sa waa pãw."
40,16,6,"Ti mꞌ Jesus ky hadoo sa hã:—Baad bë hyb nꞌaa matakä da. Baad bë kanä da Pariséw, Saduséw sa pãw makuj nꞌaa mahä̃nh —näng mäh."
40,16,7,Ti mꞌ ta ma matëg rakanerꞌood bong Jesus herꞌoot do ky nꞌaa. Hahỹỹ dꞌ mä sa kyyh:—Dooh ër mana pãw. Tii dꞌ tawén edoo —näk mä sa kyyh.
40,16,8,Ti mꞌ Jesus hapäh ti raky nꞌaa hajẽm doo. Ti mꞌ tabeaanh sa hã:—Kanahën dꞌos hẽ hꞌyy kaꞌeeh do bëëh. Hꞌëëd hyb nꞌaa bë hyb nꞌaa tón pãw bë mabaan doo?
40,16,9,Dooh tagahꞌood nä bä bë hã? Bë mabaan hõm 5 pãw ỹ etyn bong do 5 miw sa hã? Bë mabaan hõm nyy hẽ kawaju bë gedẽ hõm madꞌaak doo?
40,16,10,Bë mabaan hõm setsi pãw ỹ etyn bong do 4 miw sa waa? Nyy hẽ arook bë gedẽ hõm madꞌaak doo?
40,16,11,"Hëd nꞌaa bë hꞌyy ganenä nä pãw ky nꞌaa nado bë ỹ maherꞌoot doo? “Bë hyb nꞌaa matakä da Pariséw, Saduséw sa pãw makuj nꞌaa”, näng këh ỹỹ —näng mäh."
40,16,12,"Ti mꞌ rahꞌyy kadawuung kän nyy dꞌ tahanäng péh. Dooh pãw makuj nꞌaa mahä̃nh rakanꞌyyh do panꞌaa tado bä. Dooh. Pariséw, Saduséw rama metëëk do mahä̃nh Jesus karẽn rakanꞌyyh."
40,16,13,"Jesus ky nꞌaa Peed herꞌoot do panyyg nꞌaa hahỹỹhTi mꞌ hëëj panang Sesareja Pirip häd näng do nedaa badäk doo hẽnh Jesus kajaa bä, tabeaaj kän mä ta ma matëg sa hã:—Jaa mꞌ ỹỹh, Ajꞌyy Hadoo Do Hỹ Pong Jé Hana Doo, sa nooh?"
40,16,14,Ti mꞌ raky hadoo:—Ta wób noo mꞌ õm mä Jowãw nu gahemꞌuun do paah. Ta wób noo mꞌ õm mä Eriij makũũh. Ta wób noo mꞌ õm mä Jeremiij makũũh. Ta wób noo mꞌ õm mä Pꞌop Hagä Do ky nꞌaa rod pꞌooj ub dejëp do see paah —näk mä sa kyyh ta hã.
40,16,15,—Bë hã ẽnh? Jaa ỹ bë hã ẽnh? —näng mä Jesus sa hã.
40,16,16,"Ti mꞌ Simaw Peed ky hadoo:—Õm ti Kristo, Pꞌop Hagä Do Hꞌyyb Däng Doo. Pꞌop Hagä Doo, hedëb hadꞌyyt do Tꞌaah õm —näng mäh."
40,16,17,"Ti mꞌ Jesus ky hadoo:—Pꞌop Hagä Do ky nꞌaa edëng do õm, Simaw, tꞌaah. Õm wén ky nꞌaa kedëng, dooh ajꞌyy tado bä a hã metëëh do ta ti maherꞌoot doo. Ee, hỹ pong jé hawät do né tii, ta ti a hã metä wät doo. Ti hyb nꞌaa ỹ ti herꞌoot hahỹỹh: Õm Peed, pä tahanäng doo. Pä tób ta jó ji tama sooh do hadoo da õm. Õm da hã ỹ hꞌyy kaꞌeeh do du nꞌaa doo. Dooh da Ades häd näng doo, dajëb hejój, haja bä hã ỹ hꞌyy kaꞌeeh doo, kahũũm hadꞌyyt da."
40,16,19,"Ỹ anoo da a hã hỹ pong jé hawät do bagꞌããs doo gó mabagꞌããs hyb nꞌaa.Hahỹỹ da Gereg kyy me pooj jé hahỹ kerih do kyyh: “Ỹ anoo da a hã hỹ pong jé hawät do bagꞌããs doo bä ta noo tëg. Badäk hahỹỹ bä mamawꞌyyd däk doo, hỹ pong jé kamawꞌyyd däk né dꞌ tii. Badäk hahỹỹ hã masood hõm doo, hỹ pong jé kasood hõm né dꞌ tii.” Pꞌooj ub, sa kariw nꞌaa ta sꞌee hẽnh rabok bä ranoo sa kaser nꞌaa sa tób tëg, sahõnh hẽ rabahegꞌããs hyb nꞌaa ti nuuj jé. Dooh Pꞌop Hagä Do bagꞌããs do noo nyy bä, dooh ta noo tëg nyy bä. Panyyg gó Jesus maherꞌoot Peed. Badäk hahỹỹ bä mananoo doo, hỹ pong jé Pꞌop Hagä Do nanoo do né tii. Badäk hahỹỹ bä manoo doo, hỹ pong jé Pꞌop Hagä Do anoo do né tii —näng mä Jesus kyyh Peed hã."
40,16,20,Ti mꞌ Jesus mejũũ ranaherꞌoot hyb nꞌaa ta wób sa hã Kristo tado bä.
40,16,21,"Jesus herꞌoot do tadajëp do ky nꞌaa hahỹỹhTi mꞌ, ti noo gó naa Jesus du doo tamaherꞌoot ta ma matëg sa hã nesaa do tabahoop do panꞌaa ky nꞌaa. Hahỹỹ dꞌ mä ta kyyh:—Pꞌop Hagä Do karẽn Jerusarẽnh hẽnh ỹ bahõm ër wahë nꞌaa moo gó, Pꞌop Hagä Do tób nꞌaa yt moo hebꞌooh do sa wahë nꞌaa moo gó, Mosees ky nꞌaa jawꞌyyk do ma mehetëk do sa moo gó na-ããj hẽ hajõng ỹ bahoop hyb nꞌaa, ỹ radajꞌëëp hyb nꞌaa, tamawoob hẽ ta ä̃h tabado däk bä ỹ ganä wät pꞌaa hẽnh hyb nꞌaa —näng mä ta ma matëg sa hã."
40,16,22,"Ti mꞌ Peed naëënh dawë hã. Ti mꞌ taky geꞌỹỹm Jesus, tii dꞌ tanaherꞌoot hyb nꞌaa.—Dooh. Tii dꞌ edo manäh, Hyb Nꞌaa Jawyk Doo! Dooh ỹ karẽn tii dꞌ a hã —näng mäh."
40,16,23,"Ti mꞌ Jesus ty kawꞌõõd däk ta wë. Ti mꞌ Peed taky geä̃m wät:—Jꞌeep! Ahõm mahä̃nh ỹỹ, Nesaa Do Yb!Jesus hꞌyyb hapäh Nesaa Do Yb kyy gó mꞌ Peed herꞌoot doo. Ti hyb nꞌaa tii da Peed tawén ky geä̃m wät. —näng mäh. —Ỹ mahꞌyyb panasꞌëëh. Dooh mahꞌyyb dëë bä Pꞌop Hagä Do karẽn do hã. Ajyy rakarẽn do hã ti mahꞌyyb däk —näng mäh."
40,16,24,"Ti mꞌ sahõnh hẽ ta ma matëg hã Jesus ky hadoo:—Jé karẽn pé hëp ỹ hata tabahadoo hyb nꞌaa, tawꞌããts hẽ teréd hõm ta hã hẽ tahꞌyy kaꞌeeh doo, tawꞌããts hẽ teréd hõm ta hã hẽ tahyb nꞌaa newëë doo. Tawꞌããts hẽ da tagado hadꞌyyt hẽ tahoop do hëp ỹ nꞌaa. Tawꞌããts hẽ tagadoo hëp ỹ nꞌaa radajëëb bä na-ããj hẽ. Tawꞌããts hẽ ỹ taky daheeh, tawꞌããts hẽ ỹ bawät doo da da ti bawät."
40,16,25,"Tii dꞌ ỹ wén edoo, badäk hahỹỹ hã ji hawät do takꞌëp kamahä̃n doo, jé tahoop do hëp ỹ nꞌaa jeỹỹm doo, dooh da Pꞌop Hagä Do wë tanu dëë bä. Jé hëp ỹ nꞌaa tahoop do gadoo péh, hëp ỹ nꞌaa tadajëb bä, ta hꞌyyb tym Pꞌop Hagä Do wë da tanu däng."
40,16,26,"Hëd nꞌaa ji karẽn sahõnh hẽ badäk hahỹ ji ta danäh, ji hꞌyyb tym banesaa hẽnh tahõm bä? Dooh ta säm ji adꞌoo pé ta sꞌee hẽnh ji hꞌyyb tym nahõm hyb nꞌaa."
40,16,27,"Ta ti ỹ wén herꞌoot, ỹỹh, Ajꞌyy Hadoo Do Hỹ Pong Jé Hana Doo, ỹ bahyng da Ee bag takꞌëp gabarëëh doo gó, ta ããs sa daheeh. Tii bä da ramoo bok do pénh da ỹ banoo sahõnh hẽ sa hã ta säm."
40,16,28,"Baad bë ỹ maherꞌoot. Ta wób babä ër mahang habong doo, rahapäh nä da ỹỹh, Ajꞌyy Hadoo Do Hỹ Pong Jé Hana Do ỹ du doo noo gó ỹ bagꞌããs do hã ỹ bagꞌããs doo. Radejëp do pooj jé rahapäh nä da tii. Né hup ỹ né hẽ ta ti ỹ herꞌoot doo —näng mä Jesus kyyh."
40,17,1,"Jesus kawareem do panyyg nꞌaa hahỹỹhTi mꞌ ji moo oow see pé sa ä̃ jawén paa bä mꞌ, Jesus mahũũm ta sii Peed, Tsijaag, Jowãw daheeh. Tsijaag hỹỹj mä ti Jowãw. Ti mꞌ rabasꞌëëg kän waëë pꞌop nu däk do hã. Sa mab hẽ mꞌ rabasëëk."
40,17,2,"Ti mꞌ Jesus kawareem däk sa matym gó. Ta see hado däk mäh. Papỹỹj bag hadoo mä Jesus mamets gabarꞌëëng däk. Takꞌëp mä ta saroor bahawag däk, ta bag hadoo mäh."
40,17,3,"Ti mꞌ pꞌooj ub habong do paa Eriij, Mosees häd enäh do rakasꞌee bꞌëëh sa matym gó. Jesus sii mꞌ raberꞌoot."
40,17,4,"Ti mꞌ Peed ky hadoo Jesus hã:—Takꞌëp Hyb Nꞌaa Jawyk Doo, —näng mäh —tawꞌããts hẽ babä ër hã! —näng mäh. —Makarẽn bä tamawoob hẽ ta tób nꞌaa ỹ temaa toonh. Sét hẽ a tób, sét hẽ Mosees tób, sét hẽ Eriij tób —näng mäh."
40,17,5,"Ti mꞌ Peed berꞌoot nä bä nayyw mä wë puh gabarëëh do tabadäng sahõnh hẽ sa hã. Wë puh gó mꞌ Pꞌop Hagä Do berꞌoot. Hahỹỹ dꞌ mä ta kyyh:—Hahỹ tah ỹỹ, takꞌëp ỹ kamahä̃n doo. Baad ỹ hꞌyy gadajang ta wë. Bë maa newë, bë ky dahé ta kyyh —näng mäh."
40,17,6,"Pꞌop Hagä Do kyyh Jesus ma matëg ramaa napäh bä mꞌ, tũũ mꞌ rabehyy bꞌëëh takꞌëp rabeꞌỹỹm do hyb nꞌaa. Tũũ mꞌ sa maboor me rabehyy bꞌëëh."
40,17,7,"Ti mꞌ Jesus bana sa wë, ti mꞌ sa hã tamoo däng bä mꞌ taky hadoo:—Bë asꞌëëg bëh! Bë eỹỹm manäh! —näng mäh."
40,17,8,"Ti mꞌ rabahegꞌããs bä mꞌ, jããm hẽ Jesus rahapäh. Dooh boo mꞌ Jesus pa habꞌëëh do paah."
40,17,9,"Ti mꞌ rabahyk bä mꞌ Jesus mejũũ ranaherꞌoot hyb nꞌaa rahapäh doo. Hahỹỹ dꞌ mä ta kyyh:—Bë herꞌood manä ta wób hã bë hapäh doo, Ajꞌyy Hadoo Do Hỹ Pong Jé Hana Do ganä wät bä kä dejëp do mahang —näng mäh."
40,17,10,"Ti mꞌ rabeaanh ta hã:—Hëd nꞌaa, Kristo kajaa do pooj jé Eriij mꞌ matëëh Mosees ky nꞌaa jawꞌyyk do ma mehetëk do raherꞌood bä? —näk mä sa kyyh."
40,17,11,Ti mꞌ Jesus ky gadoo:—Se hub né hẽ. Eriij matëëh né da sahõnh hẽ tabenäm hyb nꞌaa —näng mäh.
40,17,12,"—Ti hadoo né hẽ, bë ỹ maherꞌoot hahỹỹh: Eriij ewäd hyng né hẽ. Ewäd hyy né paawä, dooh rahꞌyy genä bä ta hã, dooh ramepëë bä. Rahꞌyy kajäk doo da né hẽ rabadꞌoo paa ta hã. Ta hã rabadꞌoo doo da, sa moo gó ỹỹh, Ajꞌyy Hadoo Do Hỹ Pong Jé Hana Doo, ỹ ahoop da na-ããj hẽ —näng mä Jesus kyyh."
40,17,13,Tii bä mꞌ ta ma matëg rahꞌyy kadawuung kän: Jowãw nu gahemꞌuun do paa ky nꞌaa Jesus herꞌoot wät.
40,17,14,"Pahëëw Jesus haso däk do panyyg nꞌaa hahỹỹhTi mꞌ Jesus rakajaa bä kä mꞌ hajõk do rababꞌëëh bä, sa see ana ta wë. Ta taron nu paa me mꞌ tabahyy häng ta wë."
40,17,15,"Ti mꞌ taky hadoo:—Hyb Nꞌaa Jawyk Doo —näng mäh. —Matꞌyyd mehĩĩn tah ỹỹ —näng mäh. —Mera. Tũũ takepëëd hadꞌyyt hẽ, tsanamäts däk. Takꞌëp nesaa do tabahoop. Ta hã ta nahëë adëë bä, hajõõ nuu me tëëg hõõ gó takadewëës. Ta me tabahop na-ããj hẽ —näng mäh."
40,17,16,—Ỹ mana wät a ma matëg sa wë. Dooh rahaja bä rado hõm bä ta nahëëh —näng mä ajꞌyy kyyh.
40,17,17,"Ti mꞌ Jesus ky hadoo:—Baad Pꞌop Hagä Do hã hꞌyy kanaꞌeeh do bëëh, da hẽ badäk hahỹỹ bä habok doo! Baad nado bë hꞌyyb tym —näng mäh. —Hajõõ nuu me ỹ bawät nä gꞌeeh bë mahang bë ky dahé däk hyb nꞌaa kä? Ỹ hãd hꞌyyb napan däg bë hã, hã ỹ bë hꞌyy kanasadä nä do hyb nꞌaa —näng mäh. —Bë mana bꞌëëp pahëëw —näng mäh."
40,17,18,"Ti mꞌ karapꞌaar hꞌyyb nesaa doo, pahëëw hã hadäk doo, Jesus geä̃m wät tabanyyh hyb nꞌaa. Ti mꞌ karapꞌaar hꞌyyb banä kän pahëëw hã hadäk do paah. Ti noo gó né hẽ karapee bahasꞌoo däk."
40,17,19,Ti mꞌ sa mꞌaa hẽnh mä ta ma matëg rabeaanh ta hã:—Hꞌëëd hyb nꞌaa ãã wén nahajaa ãã habëë hõm bä karapꞌaar hꞌyyb nesaa doo? —näk mäh.
40,17,20,"Ti mꞌ Jesus ky hadoo sa hã:—Dooh baad Pꞌop Hagä Do hã bë hꞌyy kae nä do hyb nꞌaa bë wén nahajaa —näng mäh. —Né hup ỹ né hẽ hahỹ ỹ herꞌoot doo: Motaad häd näng do tym nu nadꞌëët do ta tym. Ti tahanyy bä paawä bë hꞌyy kaꞌeeh doo, tii bꞌ bë haja paawä hahỹ waëë bë mejũũ takahỹỹd häng hyb nꞌaa. Bë paawä taky daheeh. Kanahën dꞌos hẽ né paawä baad bë hꞌyy kae bä, dooh paawä bë nahajaa péh —näng mäh. ["
40,17,22,"Ta jawén mäh, Garirej häj nꞌaa bä mꞌ rakataa bä mꞌ, Jesus ky hadoo sa hã:—Ỹỹh, Ajꞌyy Hadoo Do Hỹ Pong Jé Hana Doo, ỹ da ranꞌoo däk da ta wób sa moo gó. Ỹ radajꞌëëp da. Tamawoob hẽ ta ä̃ jawén paa bä, ỹ ganä wät da pꞌaa hẽnh —näng mä Jesus ta ma matëg sa hã.Ti mꞌ rahꞌyy ketón bong mä taherꞌoot do hyb nꞌaa."
40,17,24,"Pꞌop Hagä Do tób nꞌaa dajẽẽr nꞌaa ji hepak do panyyg nꞌaa hahỹỹhTii kä mꞌ, Kapar-Naũm bä Jesus rakajaa do jawén paa bä mꞌ, Pꞌop Hagä Do tób nꞌaa dajẽẽr nꞌaa Judah buuj rahepak do taa nꞌaa rabana Peed wë, ti mꞌ rabeaanh:—Äkä? Dooh bë ma matëg epaag bä Pꞌop Hagä Do tób nꞌaa dajẽẽr nꞌaa ër hepak doo? —näk mäh."
40,17,25,"—Tahepak né hẽ —näng mä Peed kyyh sa hã.Ti mꞌ badah, tób gó Peed bajëë suun bä kä, Peed ky ganyyh do pooj jé, Jesus eaanh mä ta hã:—Nyy da a hã, Simaw? —näng mäh. —Sa wahë nꞌaa hedoo do häj nꞌaa bä, jaa hã ramejũũ rabepꞌaak häj nꞌaa wahë nꞌaa hã kahepak doo? Sa taah hã ramejũũ repꞌaak, ta wób ta sꞌee hẽnh naa ramejũũ gꞌeeh hepꞌaak? —näng mäh."
40,17,26,"Ti mꞌ Peed ky hadoo:—Ta sꞌee hẽnh naa ti hepꞌaak —näng mäh.Ti mꞌ Jesus ky hadoo:—Tii dꞌ tado bä, sa taah, sa karapee, dooh repꞌaak péhPanyyg gó Jesus behꞌũũm Pꞌop Hagä Do tób nꞌaa dajẽẽr nꞌaa rahepak do ky nꞌaa. Jesus, ta ma matëg na-ããj hẽ, dooh paawä repaag bä Pꞌop Hagä Do tób nꞌaa dajẽẽr nꞌaa. Pꞌop Hagä Do Tꞌaah né ti Jesus. Ti né Pꞌop Hagä Do tób nꞌaa danäh paawä. Ti hyb nꞌaa dooh paawä ji mejõ bä tepaag hõm bä Pꞌop Hagä Do tób nꞌaa dajẽẽr nꞌaa. —näng mäh."
40,17,27,"Ti hado né paawä, hahỹỹ dꞌ mabadꞌoo dajẽẽr gedaag nꞌaa rakawanajꞌããn hyb nꞌaa: Awëëj karajꞌaa majat bä. Tahꞌỹỹb matakyg. Mado däg pooj jé a mo hajꞌaa tahꞌỹỹb, manoo gegãã, tii bꞌ ta noo gó mawꞌyyt da moweed tëg hawak do sꞌëëb. Tii me mepaag sa hã, hã ỹ naa, a hanaa rakarẽn doo —näng mä Jesus kyyh Peed hã."
40,18,1,"Sa bahä̃nh hyb nꞌaa jawyk do panyyg nꞌaa hahỹỹhTi mꞌ ti noo gó ta ma matëg rabana Jesus wë ti mꞌ rabeaanh:—Ny hadoo do sa bahä̃nh hyb nꞌaa jawyk doo, hỹ pong jé hawät do bagꞌããs doo bä? —näk mäh."
40,18,2,"Ti mꞌ karapee tꞌaah Jesus naëënh, ti mꞌ tamaherꞌoot mä sa mahang tabagꞌëëd däk hyb nꞌaa."
40,18,3,"Ti mꞌ taky hadoo:—Bë hꞌyyb bë wanereem bä, hahỹ karapee hadoo bë bahadoo hyb nꞌaa bë hꞌyyb gó,Tawꞌããts hẽ karepé hꞌyy kaꞌeeh doo da ji hꞌyy kaꞌeeh. Karepé taah dooh raky sëëw bä. Baad ragadoo ji herꞌoot doo. Rahꞌyy kaꞌeeh ji hã nayyw hẽ. Jesus karẽn karepé hꞌyyb hadoo ji hꞌyyb hado däk Pꞌop Hagä Do wë. dooh tabadꞌop hẽ bë haja bä hỹ pong jé hawät do bagꞌããs do karapee bë do bä. Né hup ỹ né hẽ ta ti ỹ herꞌoot doo."
40,18,5,"Ti mꞌ ahõm nä ta kyyh:—Hät ỹỹ gó hahỹ karapee tꞌaah hadoo do see gadoo péh, ỹ né ti tagadoo —näng mäh."
40,18,6,"Ti mꞌ taky hado kän:—Baad nado né paawä pä ta jawyyg nꞌaa ji hã ranu hũũ däg bä, ji radawäts tu tame tꞌõp ji pahä̃s hyb nꞌaa, ti bahä̃nh takꞌëp baad nado ji hã da, ky nꞌaa netsëëh do seeh, hahỹ karapee hedoo doo, hã ỹ hꞌyy kaꞌeeh do ji hꞌyyb tatug bä nesaa do tamoo wät hyb nꞌaa —näng mäh."
40,18,7,"—Takꞌëp da rabahoop nesaa do ta säm, badäk hahỹỹ hã habong doo, nesaa do ta wób ramoo bok do du nꞌaa doo! Tanyy hadꞌyyt né hẽ nesaa do hã ji tahꞌyyb tatuk doo. Ti hado né paawä da, takꞌëp nesaa do ahoop da nesaa do hã hꞌyyb tatuk do du nꞌaa doo!"
40,18,8,"Ti hyb nꞌaa, a moo hyb nꞌaa, a tsyym hyb nꞌaa nesaa do mamoo wäd bä, tawꞌããts hẽ paawä magakyd hõm a mooh. Madawäts hõm. Tawꞌããts hẽ mabasëëk hỹ pong jé Pꞌop Hagä Do wë sét a mooh, sét hẽ a tsyym, tëëg hõõ gó, nadëëk doo gó, õm Pꞌop Hagä Do awꞌoong hõm mahä̃nh, pawóp hẽ tado bä a mooh, a tsyym. A matym hyb nꞌaa nesaa do mamoo wäd bä, tawꞌããts hẽ paawä a matym mado nyyh. Madawäts hõm. Tawꞌããts hẽ mabasëëk hỹ pong jé Pꞌop Hagä Do wë sét hẽ a matym, tabanesaa hẽnh tëëg hõõ gó, õm Pꞌop Hagä Do awꞌoong hõm mahä̃nh, pawóp hẽ tado bä a matym —näng mä Jesus kyyh."
40,18,10,"Bꞌéé kanapëë wät do panyyg nꞌaa hahỹỹhTi mꞌ Jesus ky hadoo:—Baad bë ỹ maherꞌoot hahỹỹh: Ee hỹ pong jé hawät do wë hadꞌyyt hẽ rahajaa rakajaa ããs, hahỹ hyb nꞌaa sakog is do sa hagã nꞌaa. Ti hyb nꞌaa bë ty nꞌaa gesyyg manä hahỹ hyb nꞌaa sakog is do seeh. ["
40,18,12,"Ti mꞌ panyyg gó tamaherꞌoot mäh:—100 bꞌéé ajꞌyy masããh see takanapëë wäd bä, dooh gꞌeeh ta danäh eréd dó 99 hadoo do ta masããh waëë hẽnh, kanapëë wät do tabesoos hyb nꞌaa?"
40,18,13,"Ti tabawꞌyyt bä kä, takꞌëp da tatsebé ta masꞌãã kanapëë wät do paa hyb nꞌaa. Bꞌéé 99 hadoo do hyb nꞌaa tatsebee né paawä, ta bahä̃nh tatsebé kanapëë wät do paa hyb nꞌaa. Né hup ỹ né hẽ ta ti ỹ herꞌoot doo."
40,18,14,"Masããh danäh badꞌoo doo da, dooh bë Yb hỹ pong jé hawät do karẽn bä dawëë ta mahä̃nh hahỹ hyb nꞌaa sakog is do see tawäd bä."
40,18,15,"Ji hỹỹj ky nꞌaa hadoo do ji maherꞌoot do ky nꞌaa hahỹỹh—A hỹỹj ky nꞌaa hadoo doo, a nemuun Pꞌop Hagä Do hã hꞌyy kaꞌeeh doo, baad nadoo do tamoo wäd bä [a wë, ahõm ta wë a mab hẽ. Tsyt hẽ, bë mꞌaa hẽnh mamaherꞌood baad nadoo do tamoo wäd wät doo. Õm taky dahé bä, bë hꞌyyb hata däg pꞌaa hẽnh ta tii."
40,18,16,"Õm taky nadahé bä, takanarẽn bä tamaa newë bä ta hã maherꞌoot doo, matsyyd tii bä Pꞌop Hagä Do hã hꞌyy kaꞌeeh do seeh. Makarẽn bä, sét hẽ matsyyd, makarẽn bä pawóp hẽ matsyyd, a sii rabahõm hyb nꞌaa ta wë, pawóp hẽ, tamawoob hẽ ky nꞌaa maa napäh do tabanäng hyb nꞌaa sahõnh hẽ ta ti hedoo pé ji kanerꞌoot bä.Tii da né hẽ Pꞌop Hagä Do ky nꞌaa jawꞌyyk do mejũũ ji badꞌoo. Dew- hã kerii däk doo da."
40,18,17,"A sii mamahũũm do sa kyyh na-ããj hẽ takanarẽn bä tamaa newë bä, taky nadahé bä, tii bä mamaherꞌood sahõnh hẽ hã ỹ hꞌyy kaꞌeeh do sa hã. Hajõk do sa kyyh tamaa nanewë bä, taky nadahé nä bä, tii bä Pꞌop Hagä Do sa hꞌyyb gó nahapäh do see hado däk bë hã bë hỹỹj ky nꞌaa hedoo do paah. Ër uuh dajẽẽr gedaag nꞌaa Roma buuj hã ji hepak doo, raty nꞌaa gesꞌyyk do hado däk tii bä bë hã bë hỹỹj ky nꞌaa hedoo do paah —näng mä Jesus."
40,18,18,"Ti mꞌ taky hadoo ẽnh ta ma matëg sa hã:—Baad bë ỹ maherꞌoot hahỹỹh: Badäk hahỹỹ bä bë nanoo doo, hỹ pong jé Pꞌop Hagä Do nanoo do né hẽ tii. Badäk hahỹỹ bä bë anoo doo, hỹ pong jé Pꞌop Hagä Do anoo né tii dꞌ ẽnh. Né hup ỹ né hẽ ta ti ỹ herꞌoot doo —näng mä Jesus."
40,18,19,"Ti mꞌ Jesus ky hadoo ẽnh:—Ta see bë ỹ maherꞌoot nä: Badäk hahỹỹ bä, pawóp hẽ bë wób séd hã bë hꞌyyb hedo bä bë ky nꞌaa etsẽẽ do hã, Ee hỹ pong jé hawät do anoo né da bë hã. Bë hã tawén noo, pawóp hẽ, tamawoob hẽ hëp ỹ nꞌaa rakahetꞌaa bä, sa mahang ỹ bawät do hyb nꞌaa —näng mäh."
40,18,21,"Ta kaser nꞌaa ta da hadoo do tatꞌyyd manehĩĩn do panyyg nꞌaa hahỹỹhTi mꞌ Peed bana kän Jesus wë, ti mꞌ teaanh mäh:—Ma matëg, nyy hẽ nuu me makarẽn ỹ hyb nꞌaa mabaan hä̃j ỹ ky nꞌaa hedoo doo, baad nadoo do tamoo wäd bä hã ỹỹ? Setsi nuu me apäh ỹ hyb nꞌaa mabaan? —näng mäh."
40,18,22,Ti mꞌ Jesus ky gadoo:—Setsi nuu me nado mamabaan —näng mäh. —Tawꞌããts hẽ hahỹỹ dꞌ mabadꞌoo: Mahyb nꞌaa mabaan hõm hadꞌyyt hẽHahỹỹ da Gereg kyy me takerii däk: “Tawꞌããts hẽ 77 nuu me mahyb nꞌaa mabaan.” Ji hyb nꞌaa mabaan hadꞌyyt hẽ tahanäng pé mꞌ tii. —näng mäh.
40,18,23,"—Ta tii da ỹ wén mejũũ, hahỹ panyyg ky nꞌaa hadoo do hyb nꞌaa hỹ pong jé hawät do bagꞌããs do ky nꞌaa: Ti awät hëëj bagã nꞌaa. Kũũt enäh ta karom ta wë. Tii bä tanaëënh ta wë ta karom sa kũũt rabepꞌaak hyb nꞌaa."
40,18,24,"Tii bä, tadu doo bä sa sii taberꞌoot doo, ramanaa ta wë ta karom see takꞌëp kũũt eh doo. 10 miw moweed takꞌëp ky nꞌaa gebah do ta kũũt."
40,18,25,"Tanahajaa do hyb nꞌaa tepaag bä, takꞌëp ta bahä̃nh haeh do hyb nꞌaa ta kũũt, ta kariw nꞌaa mejũũ rabesëëm hõm hyb nꞌaa ta ti ta karom, ta karom ỹỹm, ta taah, sahõnh hẽ ta wë hanäng do na-ããj hẽ, ta kũũt säm hata."
40,18,26,"—Tii bä, ta taron nu paa me ta karom bahyy häng ta wë, ti mꞌ takꞌëp tabetsẽẽ ta hã. Hahỹỹ dꞌ ta kyyh: “Nayyw hẽ kawajꞌããn manä wë ỹỹ”, näng. “Magadaa bä, sahõnh hẽ kũt ỹỹ ỹ epꞌaak da a hã”, näng."
40,18,27,"Ti ta kariw nꞌaa tꞌyyd mehĩĩn kän. Ti tabawug hõm sahõnh hẽ ta kũũt, ti mꞌ tabanoo baad tabahõm hyb nꞌaa."
40,18,28,"—Ti ta karom anyyh ta kariw nꞌaa tób bä naa. Tamahõm me takataa ta da hadoo do see ta wë kũũt näng doo. 100 moweed its ta kũũt. Ti tamaso däk ta da hadoo doo, ta garagoor gamaso däk, ti taky hadoo: “Nayyw hẽ mepaag a kũũt!”, näng."
40,18,29,"—Ti ta taron nu paa me ta da hadoo do bahyy häng ta wë, ti takꞌëp tabetsẽẽ ta hã: “Nayyw hẽ kawajꞌããn manä wë ỹỹ”, näng. “Magadaa bä, sahõnh hẽ kũt ỹỹ ỹ epꞌaak da a hã”, näng."
40,18,30,"—Tii bä, takꞌëp tabetsꞌẽẽ né paawä, dooh takarẽn bä tamaa newë bä ta da hadoo do etsẽẽ doo. Ti tamejũũ ta da hadoo do radawäts gëët hyb nꞌaa ta kũũt tabepꞌaak bä kä."
40,18,31,"Ti takꞌëp häj nꞌaa wahë nꞌaa karom wób rahꞌyy kawajꞌããn bong nyy da ta ti karom badꞌoo ta da hadoo do wë rabahapäh bä. Tii bä rabahõm kän sa kariw nꞌaa wë, ti ramaherꞌoot ta ti karom ky nꞌaa."
40,18,32,"—Tii bä sa kariw nꞌaa mejũũ ranaëënh ta ti ta karom. Ti taky hadoo ta hã: “Karom ky nesaa do õm!”, näng. “Sahõnh hẽ a kũũt ỹ bawug hõm takꞌëp hã ỹ mabetsẽẽ do hyb nꞌaa."
40,18,33,"Tawꞌããts hẽ matꞌyyd mehĩĩn wäd paawä a da hadoo doo, õm ỹ tꞌyyd mehĩĩn wät doo da”, näng."
40,18,34,"Tii bä kawajꞌããn gó ta kariw nꞌaa bahaëëj däk ta karom ragadahewꞌëës doo bä hagã nꞌaa sa hã, karom rarejãã hyb nꞌaa sahõnh hẽ ta kũũt tabepaag hõm bä kä —näng mä Jesus. Panyyg gó tabehꞌũũm."
40,18,35,"Ti mꞌ taky hado kän:—Sa kariw nꞌaa badꞌoo doo da, tii da Ee hỹ pong jé hawät do badꞌoo da sahõnh hẽ bë hã, bë hꞌyyb gó naa bë hyb nꞌaa manabaan bä bë hỹỹj ky nꞌaa hedoo doo —näng mä Jesus kyyh."
40,19,1,"Dooh ji ỹỹm ji eréd hõm bä do panyyg nꞌaa hahỹỹhTi mꞌ Jesus bahajaa bä kä ta ti taherꞌoot doo, teréd hõm Garirej häj nꞌaa. Ti mꞌ Judah häj nꞌaa hẽnh tabahõm, tamii Joradãn tamyyj däk hã hadäk do hëëj."
40,19,2,Hajõk mä ta jawén hahꞌũũm. Nahëë enäh do sa mahang habok do taheso hõm.
40,19,3,"Ti mꞌ Pariséw wób rabana ta wë rametyy hyb nꞌaa mꞌ. Hahỹỹ da mꞌ rakeꞌaanh:—Ër ky nꞌaa jawꞌyyk do anoo gꞌeeh daap hẽ né hẽ ajꞌyy eréd hõm bä ta ỹỹm, dooh hyb nꞌaa pé né paawä? —näk mäh."
40,19,4,Ti mꞌ Jesus ky hadoo: näng mäh.?
40,19,6,"Ti hyb nꞌaa pawóp hẽ ranado bong. Sét hado däg kän. Ti hyb nꞌaa séd hã Pꞌop Hagä Do ata däk doo, dooh tahaja bä ji etyn bä —näng mä Jesus kyyh Pariséw sa hã."
40,19,7,"Ti mꞌ raky hadoo:—Tii dꞌ tado bä, hꞌëëd hyb nꞌaa Mosees mejũũ ji erii däk ji ỹỹm ji eréd hõm do heen nꞌaa, tii bꞌ ji mejõ hõm tabahõm hyb nꞌaa? —näk mä Pariséw sa kyyh."
40,19,8,"Ti mꞌ Jesus ky hadoo:—Ta tii da Mosees wén nꞌoo däk bë hã, bë nabuj kehꞌũũm do hyb nꞌaa. Tadu dahäng noo gó dooh ta tii da tahado bä."
40,19,9,"Ti hyb nꞌaa bë ỹ maherꞌoot hahỹỹ da: Jé ta ỹỹm heréd hõm doo, dooh né paawä ta patug tawadꞌii bä, tii bä ỹỹnh see hã takatꞌëë däg bä, nesaa do tamoo wät, ta ỹỹm hꞌyyb tarejãã tii kä —näng mä Jesus kyyh."
40,19,10,"Ti mꞌ ta ma matëg raky hadoo ta hã:—Tii dꞌ tahado bä ji ỹỹm ji patug ky nꞌaa hã, tawꞌããts hẽ dooh ji katꞌëë bä —näk mäh."
40,19,11,Ti mꞌ Jesus ky gadoo:—Dooh sahõnh hẽ rahaja bä ragado bä tii. Jããm né hẽ Pꞌop Hagä Do anoo do gadoo rakanetëë doo.
40,19,12,"Ajyy wób dooh tahaja bä rakatꞌëë bä pooj jé rabenäng bä ta nyy né hẽ tii. Ajyy wób dooh rahaja bä rakatꞌëë bä ta wób ramoo bok do hyb nꞌaa sa hã.Ta wób rahꞌëëd ehõk do hyb nꞌaa tahanäng pé tii. Tii da pꞌooj ub sa kariw nꞌaa wób rabadꞌoo sa karom hã. Ta wób rakanetëë hỹ pong jé hawät do bagꞌããs do hyb nꞌaa. Jé hajaa do ji kanatëë do tagado bä, tawꞌããts hẽ tagadoo —näng mä Jesus."
40,19,13,"Karepé Jesus ky nꞌaa edëng do panyyg nꞌaa hahỹỹhTi mꞌ ta wób ramenaa karepé nedꞌëëd is do Jesus wë, sa hã Jesus moo däng hyb nꞌaa, Pꞌop Hagä Do hã taky nꞌaa etsẽẽ hyb nꞌaa sa hyb nꞌaa. Ti mꞌ ta ma matëg rageꞌỹỹm mä karepé menꞌaa doo."
40,19,14,"Ti mꞌ Jesus ky hadoo:—Na ramena karepé wë ỹỹ. Bë geä̃m manäh. Hahỹ karepé hꞌyy kaꞌeeh do hadoo, ti né hẽ hỹ pong jé hawät do bagꞌããs do karapee hedo padëëk doo —näng mäh."
40,19,15,"Tii bä mꞌ sa nu gadꞌoo bä mꞌ tamoo däng, ta ky nꞌaa edëë bong mäh. Ti mꞌ tatsyym kadoo, tabahõm."
40,19,16,"Takꞌëp ma näng do panyyg nꞌaa hahỹỹhTi mꞌ ajꞌyy see bana Jesus wë, teaanh Jesus hã:—Ma matëg! —näng mäh. —Hꞌëëd baad hadoo do ỹ moo wät da edëb hadꞌyyt do ỹ gadoo hyb nꞌaa, Pꞌop Hagä Do pa ỹ bawät hyb nꞌaa kä? —näng mä ajꞌyy kyyh."
40,19,17,"Ti mꞌ Jesus ky hadoo ta hã:—Hëd nꞌaa baad hadoo do ky nꞌaa, hã ỹ meaanh? —näng mäh. —Jããm hẽ sét hẽ baad hadoo doo, Pꞌop Hagä Doo. Tawꞌããts hẽ maky dahé ta ky nꞌaa jawꞌyyk doo, makarẽn bä magadoo edëb hadꞌyyt doo —näng mäh."
40,19,18,"—Ny hadoo doo? —ajꞌyy eaanh mäh.Ti mꞌ Jesus ky hadoo:—“Manaboh manä a da hadoo doo. Aä̃ manä a ỹỹm nadoo do sii, a patug nadoo do sii. Etsëëg manäh. Daap hẽ maky nꞌaa tapa manä ta wób."
40,19,19,"Mawehëë a yb, mawehëë a ỹỹn. —näng mä Jesus."
40,19,20,Ti mꞌ ajꞌyy ky hadoo:—Ỹ panyyg kadeheeh né hẽ tii hã —näng mäh. —Hꞌëëd ti hawät ỹ moo wät? —näng mäh.
40,19,21,"Ti mꞌ Jesus ky hadoo:—Makarẽn bä baad hadꞌop doo da mawäd bä Pꞌop Hagä Do matym gó, abaaj hõm, mesëëm hõm a wë hanäng doo. Manꞌoo ta säm paa kasꞌuut do sa hã. Tii dꞌ madoo bä hỹ pong jé magadoo da takꞌëp baad hadoo do Pꞌop Hagä Do hanaa. Ti jawén ana kä wë ỹỹ, hëp ỹ hata mabahadoo hyb nꞌaa kä —näng mä Jesus kyyh ta hã."
40,19,22,"Ti mꞌ ajꞌyy maa napäh bä Jesus herꞌoot doo, ahõm kän Jesus mahä̃nh. Hꞌyy katón wät mäh, takꞌëp tawekãp do hyb nꞌaa."
40,19,23,Ti mꞌ Jesus ky hadoo ta ma matëg sa hã:—Hejoonh né hẽ wekãp do sa hã hỹ pong jé hawät do bagꞌããs do karapee nꞌaa rabahadoo hyb nꞌaa. Né hup ỹ né hẽ ta ti ỹ herꞌoot doo —näng mäh.
40,19,24,"—Hejooj né paawä kameer hã tatabëëj bä gatsꞌuus doo gó, ta bahä̃nh tabahejoonh wekãp do sa hã Pꞌop Hagä Do bagꞌããs do karapee nꞌaa rabahadoo hyb nꞌaa —näng mäh."
40,19,25,"Ta ti ta ma matëg ramaa napäh bä mꞌ, takꞌëp mä rameuuj bong, ti mꞌ raky hadoo:—Jaa ẽnh ti Pꞌop Hagä Do wë hasëëk ẽnh? —näk mäh."
40,19,26,"Ti mꞌ Jesus ty gadäg däk sa wë, ti mꞌ taky hadoo:—Ji daaj hẽ dooh né ji haja bä Pꞌop Hagä Do wë ji asꞌëëg bä. Ti hadoo né hẽ, dooh Pꞌop Hagä Do nahajaa péh. Ti hajaa ta wë ji tamasäk —näng mäh."
40,19,27,Ti mꞌ Peed ky hadoo:—Sahõnh hẽ ãã beréd hõm a hataa ãã bahadoo hyb nꞌaa. Hꞌëëd da ãã gadoo ta säm? —näng mäh.
40,19,28,"Ti mꞌ Jesus ky hadoo sa hã:—Sahõnh hẽ papuuj tabahadoo bä kä, sa wahë nꞌaa hehꞌäät do tyng nꞌaa jó, takꞌëp hetsooh do jó, Ajꞌyy Hadoo Do Hỹ Pong Jé Hana Do basooh bä kä, tadu doo bä kä tabagꞌããs doo, bëëh, 12 hedoo doo, hëp ỹ hata hadoo doo, bë na-ããj da bë atꞌoonh da 12 bagã nꞌaa tyng nꞌaa jó, 12 Isaraéw taah panaa bë bagꞌããs hyb nꞌaa, bë ky nꞌaa etyy hyb nꞌaa. Né hup ỹ né hẽ ta ti ỹ herꞌoot doo."
40,19,29,"Hëp ỹ nꞌaa heréd hõm pé ta tób, heréd hõm do ta wakããn, ta ä̃nh, ta yb, ta ỹỹn, ta taah, ta joom banäng doo, 100 nuu me bahä̃nh do hajõng do tagadoo da baad hadoo do ta mabaj. Ta jawén kä, hỹ pong jé kä tagadoo da edëb hadꞌyyt doo. Pꞌop Hagä Do pa tabawäd hadꞌyyt da."
40,19,30,"Hajõk babä hyb nꞌaa jewyk do wób, ta jawén kä hyb nꞌaa sekog padäg its da hỹ pong jé. Hajõk babä hyb nꞌaa sekog is do wób kä ti noo gó kä hyb nꞌaa jewyg kän da —näng mä Jesus kyyh."
40,20,1,"Panyyg gó Jesus ma metëëk hahỹỹ hã hỹ pong jé ta säm ji gadoo do ky nꞌaaTi mꞌ Jesus ky hadoo:—Ta ti ỹ wén herꞌoot, joom danäh badꞌoo doo da hahỹ panyyg hã, ti hadoo hỹ pong jé hawät do bagꞌããs doo bäHahỹ panyyg hã Jesus metëëh nyy da ta jawén hyb nꞌaa jewyk do wób hyb nꞌaa sekog padäg its hỹ pong jé, hyb nꞌaa sekog is do wób hyb nꞌaa jewyg padëëk na-ããj hẽ. —näng mäh. —Bäp paa joom danäh bahõm kän ajyy tabatsꞌyyt hyb nꞌaa ta joom uwa häd näng do mahang ramoo bok hyb nꞌaa."
40,20,2,"Sét hẽ moweed denaari häd näng do taky däng sa hã ta säm, sét adëb bä ramoo bok do säm. Baad ub mä ti sa hã. Tii bä ta joom banäng hẽnh tamejũũ ramoo bok."
40,20,3,"—Tii bä, pꞌop däg papỹỹj, pꞌaa hẽnh tabahõm kän rabahesäm hẽnh ajyy wób tabatsꞌyyt hyb nꞌaa. Tii bä tabahapäh moo nabok doo. Ti taky hadoo sa hã: “Bë na-ããj hẽ bë ahõm jóm ỹ uwa mahang bë moo bok hyb nꞌaa. Baad hadoo do ỹ bepꞌaak bë hã”, näng."
40,20,5,"Ti rabahõm kän. Ti pꞌaa hẽnh tabahõm wasyk, tug bä na-ããj hẽ, ta wób tabatsꞌyyt hyb nꞌaa ta wë ramoo bok hyb nꞌaa."
40,20,6,"Edah papỹỹj badëë hyng bä kä, sét nuu me tabewäd nä. Ti anäng nä ta wób moo nabok doo. Ti tabeaanh sa hã: “Hëd nꞌaa adëb yd jé dooh bë moo boo bä?”, näng."
40,20,7,"“Dooh ãã hatsꞌyyt pé sa sii ãã moo bok hyb nꞌaa”, näk sa kyyh. Ti joom danäh ky hadoo: “Bë na-ããj hẽ bë ahõm jóm ỹ uwa mahang bë moo bok hyb nꞌaa”, näng ta kyyh."
40,20,8,"—Tii, papỹỹj badëë hyng bä kä, joom danäh ky hadoo moo bok do sa wahë nꞌaa hã: “Manaëëj sahõnh hẽ moo bok doo. Manꞌoo sa hã ramoo bok do säm. Pooj jé manoo tagadëëg ub kajaa do ramoo bok do säm. Tagadëëg ub mabanoo pooj jé kajꞌaa do ramoo bok do säm”, näng."
40,20,9,—Ti tanaëënh tagadëëg ub kajꞌaa doo. Sét kenꞌyyh ragadoo sét hẽ moweed denaari häd näng do ramoo bok do säm.
40,20,10,"Tii bä kä, pooj jé kajꞌaa doo, ti bahä̃nh redꞌoo ragadoo. Ti hadoo né hẽ, séd pénh né hẽ ragadoo. Ragadoo do jawén paa bä kä, raky nꞌaa hajẽm. Baad nado sa hã ta danäh badꞌoo doo da."
40,20,12,"Hahỹỹ dꞌ sa kyyh: “Hahỹ ajyy tagadëëg ub matsyyd hõm doo, jããm hẽ sét hẽ oor its ti ramoo bok”, näk. “Ãã takꞌëp ãã moo boo paawä, tabajuu bä, ãã gadoo do pénh ragadoo”, näk sa kyyh."
40,20,13,"—Tii dꞌ né paawä sa kyyh, ti sa kariw nꞌaa ky hadoo sa kanatëë hã: “Najis ỹỹ”, näng, “dooh õm ỹ wadꞌii bä. Sét denaari né paa maky däng mamoo wät do säm”, näng."
40,20,14,"“Magado däg, ahõm kä. Tagadëëg ub ỹ atsꞌyyt doo, magadoo do pénh né hẽ ỹ karẽn ỹ anoo ta hã”, näng. “Dooh gꞌeeh ỹ haja bä ỹ karẽn doo da ỹ adoo bä dajẽr ỹỹ me? Mahyb nꞌaa jewës apäh ỹ betsëëh do hyb nꞌaa?”, näng joom danäh kyyh."
40,20,16,"—Ti hyb nꞌaa kä —näng mä Jesus —hyb nꞌaa sekog is doo, hyb nꞌaa jewyg kän da. Hyb nꞌaa jewyk doo, ta jawén kä hyb nꞌaa sekog padäg its —näng mä Jesus kyyh."
40,20,17,"Pꞌaa hẽnh Jesus herꞌoot tadajëp do ky nꞌaa panyyg nꞌaa hahỹỹhTi mꞌ Jerusarẽnh hẽnh Jesus rabahõm bä, sa mꞌaa hẽnh Jesus naëënh 12 hedoo do ta ma matëg. Ti mꞌ taky hadoo sa hã:"
40,20,18,"—Ër ahꞌũũm Jerusarẽnh hẽnh —näng mäh. —Ỹỹh, Ajꞌyy Hadoo Do Hỹ Pong Jé Hana Doo, ỹ da rahaëëj däk da Pꞌop Hagä Do tób nꞌaa yt moo hebꞌooh do sa wahë nꞌaa sa moo gó, Mosees ky nꞌaa jawꞌyyk do ma mehetëk do sa moo gó na-ããj da. Dajëb hã raky nꞌaa etyy da ỹỹh."
40,20,19,"Ỹ rahaëëj däk da Judah buuj nadoo do sa moo gó, ỹ raky nꞌaa ejꞌees hyb nꞌaa da, ỹ rabahewyyh hyb nꞌaa da, bꞌaa kajatsëk do hã ỹ rabepëëm däk hyb nꞌaa kä ỹ dajëp hyb nꞌaa. Tii bä, tamawoob hẽ ä̃h ỹ tabahadoo bä da, ỹ dꞌ ganä wäd kän —näng mä Jesus."
40,20,20,"Tsijaag, Jowãw sa ỹỹn etsẽẽ do panyyg nꞌaa hahỹỹhTi mꞌ ajꞌyy Sebedew häd näng do taah ỹỹn ana Jesus wë. Ta sii ta taah rabana. Ti mꞌ ta taron nuu me mꞌ sa ỹỹn bahyy häng ta wë, ti mꞌ tetsẽẽ Jesus banoo hyb nꞌaa tetsẽẽ doo."
40,20,21,"Ti mꞌ Jesus eaanh ta hã:—Hꞌëëd ti makarẽn? —näng mäh.Ti mꞌ ỹỹnh ky hadoo:—Ỹ karẽn paawä, a hub hadäk hẽnh tah ỹ see basooh manꞌoo bä, sꞌỹỹ me ta seeh, mabagꞌããs doo bä käSa wahë nꞌaa hub hẽnh, sꞌỹỹ me na-ããj hẽ rabatꞌoonh takꞌëp hyb nꞌaa jewꞌyyk doo, ta sii bagꞌããs doo. Jesus sii rabagꞌããs Jesus anꞌoo bä sa ỹỹn karẽn paawä. —näng mä Tsijaag Jowãw sa ỹỹn kyyh."
40,20,22,Ti mꞌ Jesus ky hadoo ỹỹnh taah hã:—Dooh bë hapëë bä ti bë etsẽẽ doo —näng mäh. —Bë hajaa da bë ahob bä ỹ ahoop doo? —näng mä Jesus sa hã.—Ãã hajaa! —näk mäh.
40,20,23,"Ti mꞌ Jesus ky hadoo sa hã:—Bë ahoop né da ỹ dꞌ ahoop do hadoo doo —näng mäh. —Hỹỹ kä, ta ti bë etsẽẽ do hã ỹỹ, ỹ nado ti hanoo. Ee anoo da hup ỹỹ hẽnh, sä̃ ỹỹ hẽnh rabatꞌoonh, ta pooj jé tabenäm do tahꞌyyb däng do sa hyb nꞌaa —näng mäh."
40,20,24,"Ti mꞌ ta ma matëg wób, ji moo sahõnh hẽ hadoo do raky nꞌaa napäh bä retsẽẽ doo, rahꞌyy kawajꞌããn bong ta hỹỹj daheeh sa wë."
40,20,25,"Ti mꞌ Jesus naëëj nä ta wë sahõnh hẽ ta ma matëg. Ti mꞌ taky hadoo sa hã:—Bë hapäh né hẽ, ta ti Judah buuj nadoo do sa wahë nꞌaa, takꞌëp ramejũũ sa hã. Bë hapäh né hẽ ti hyb nꞌaa jewꞌyyk doo, takꞌëp ramejũũ sa karapee nꞌaa —näng mäh."
40,20,26,"—Bë mahang tawꞌããts hẽ dooh tii dꞌ tado bä. Bë mahang karẽn pé kawehꞌëëh péh, tawꞌããts hẽ da ta wób sa karom hadoo tabahado däk, ta wób tamasa. Bë mahang karẽn pé ta wób sa bahä̃nh nu gadäk péh, tawꞌããts hẽ bë wë takadadꞌuuh. Tawꞌããts hẽ da bë masa nꞌaa, bë karom kanepꞌaak do hado däk tii."
40,20,28,"Tawꞌããts hẽ ỹỹh, Ajꞌyy Hadoo Do Hỹ Pong Jé Hana Doo, badꞌoo doo da tabadꞌoo. Ỹ ahyng babä ỹ rahyb nꞌaa jewꞌyyk do jawén nado. Ỹ ahyng babä ỹ masa hyb nꞌaa ta wób, ỹ ky nꞌaa enꞌyym hyb nꞌaa ta wób sa hã, ỹ dajëp hyb nꞌaa hajõk do nesaa do sa mo hajꞌaa säm hyb nꞌaa —näng mä Jesus kyyh."
40,20,29,"Ty temaa bong do panyyg nꞌaa hahỹỹhTi mꞌ panang Jerikó häd näng doo bä naa Jesus ratsyym kasok bä, hajõk ta jawén hahꞌũũm."
40,20,30,"Ti mꞌ ti abꞌëëh mä ta tyw nꞌaa nabyy me pawóp hẽ ajyy ty temaa bong doo. Ti mꞌ ta tii bä Jesus tabës do raky nꞌaa napäh bä mꞌ, takꞌëp mä rageëëj bong:—Takꞌëp Hyb Nꞌaa Jawyk Doo, Jesus, Dawi panaa, matꞌyyd mehĩĩn ããh! —näk mäh."
40,20,31,"Ti mꞌ hajõk do Jesus sii hahꞌũũm do raky geꞌỹỹm mäh, bag hẽnh rababꞌëëh hyb nꞌaa. Raky geä̃m né paawä mꞌ, takꞌëp rageëëj magyys hẽ:—Takꞌëp Hyb Nꞌaa Jawyk Doo, Jesus, Dawi panaa, matꞌyyd mehĩĩn ããh! —näk mäh."
40,20,32,Ti mꞌ Jesus baym. Ti mꞌ tanaëënh ta wë. Ti mꞌ tabeaanh sa hã:—Hꞌëëd ti bë karẽn ỹ moo wät bë hã? —näng mäh.
40,20,33,—Takꞌëp Hyb Nꞌaa Jawyk Doo —näk mäh. —Ãã karẽn pꞌaa hẽnh ãã begãã padëëk —näk mäh.
40,20,34,Jesus tꞌyyd mehĩĩn mä sa hã. Ti mꞌ sa matym hã tamepaa. Ti mꞌ nayyw hẽ rabahapëë padëëk pꞌaa hẽnh. Ti mꞌ Jesus rabahadaa kän.
40,21,1,"Baad Jerusarẽnh bä Jesus ragadoo do panyyg nꞌaa hahỹỹhTi mꞌ Jerusarẽnh bedaa däk bä mꞌ, panang Betapagéh häd näng doo hẽnh rakajaa bä, waëë joom oriib häd näng do banäng bä, pawóp hẽ ta ma matëg Jesus mejũũ sa pooj jé mꞌ rabahõm hyb nꞌaa. Hahỹỹ dꞌ mä ta kyyh sa hã:—Bë ahõm panang hẽnh bë pooj jé badäk doo hẽnh ti nuuj jé. Bë kajaa bä da, nayyw hẽ da bë bawꞌyyt jumeto ỹỹnh. Ta pa dꞌ ta tꞌaah bahäng. Ta tyd hã dꞌ rababëëh. Bë asood hõm da, séd hã bë manaa wawẽẽ hẽ —näng mäh."
40,21,3,"—“Hëd nꞌaa ti bë asꞌoot jumeto?”, raky hado bä, tii bä hahỹỹ da bë kyyh: “Takꞌëp Hyb Nꞌaa Jawyk Do karẽn. Badah takatajooh pꞌaa hẽnh da”, näk da bë kyyh —näng mä Jesus pawóp hadoo do sa hã."
40,21,4,"Tii dꞌ taherꞌoot, Takꞌëp Hyb Nꞌaa Jawyk Do kyyh ta ky nꞌaa rod hã taherꞌood wät do paa kaja däk hyb nꞌaa. Hahỹỹ da paa mꞌ ta ky nꞌaa rod kyyh:Ti né hẽ Pꞌop Hagä Do kyyh ta ky nꞌaa rod hã, Jerusarẽnh buuj hã tamaherꞌoot do panꞌaa. Ti mꞌ Jerusarẽnh bä Jesus bajëë suun bä kä, takꞌëp mä sahõnh hẽ panang buuj ratsebee kän, sa wób reaanh mäh:—Jaa ti hỹỹ? —näk mäh. Ti mꞌ hajõk doo, Jesus sii kajꞌaa do raky gadoo:—Jesus ti hỹỹh, Pꞌop Hagä Do ky nꞌaa rod Nasaréh panang bä naa, Garirej häj nꞌaa bä naa —näk mäh."
40,21,12, —näng mäh. —Hỹỹ kä baretsëg tób nꞌaa hado däk bë anꞌoo bä! —näng mä Jesus sa hã.
40,21,14,"Ti mꞌ ty temah doo, nabong do na-ããj hẽ ramenaa ta wë, Pꞌop Hagä Do tób nꞌaa hẽnh. Ti mꞌ sa nahëë Jesus basog hõm."
40,21,15,"Ti mꞌ Pꞌop Hagä Do tób nꞌaa yt moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk do na-ããj hẽ rakawajããn mäh, baad hadoo do Jesus moo wät do rabahapäh bä. Rawén kawajããn na-ããj hẽ karepé sa kyyh Pꞌop Hagä Do tób nꞌaa kahadë doo gó habꞌëëh do ramaa napäh bä. Hahỹỹ dꞌ mä karepé sa kyyh: —näng mä Jesus kyyh Pꞌop Hagä Do hã Dawi herꞌoot do paah."
40,21,17,Ti mꞌ Jesus bahõm sa mahä̃nh. Taberéd däk mä Jerusarẽnh. Panang Betanija häd näng doo hẽnh tabahõm. Tꞌĩĩ hẽnh mä tabaỹỹh.
40,21,18,"Joom Jesus ky nꞌaa wasꞌee häng do panyyg nꞌaa hahỹỹhTi mꞌ jati pé bäp paa Jerusarẽnh hẽnh tamatëëh bä, asa däk mäh."
40,21,19,Ti mꞌ ta tyw nꞌaa nabyy me tahapäh mä joom wiigo häd näng doo. Tahegꞌããs mä teag bä. Dooh mꞌ ta hã ta ag. Ta gꞌaad hadꞌyyt hẽ mꞌ. Ti mꞌ joom hã taky hadoo:—Dooh da meag wäd bä! —näng mäh.Ti mꞌ nayyw hẽ joom tsawyy häng.
40,21,20,"Ti mꞌ nayyw hẽ tatsawyy häng do ta ma matëg rabahapäh bä, raky hadoo:—Nyy da nayyw hẽ joom wén tsawyy häng? —näk mä sa kyyh."
40,21,21,"Ti mꞌ Jesus ky gadoo mäh:—Baad bë hꞌyy kae bä, Pꞌop Hagä Do ky däng do bë ky nasëëw bä, bë na-ããj hẽ bë hajaa bë moo boo bä hahỹ joom hã ỹ moo wäd wät doo. Ti bahä̃nh bë hajaa bë moo boo bä. Hahỹỹ da bë hajaa tii bä bë mejõ bä hahỹ waëë hã: “Ahõm, ahob tame”, bë dꞌ taky daheeh tii bä. Né hup ỹ né hẽ ta ti ỹ herꞌoot doo."
40,21,22,"Baad bë ky dahé bä, bë ky nasëëw bä, bë gadoo né da Pꞌop Hagä Do hã bë ky nꞌaa etsẽẽ doo —näng mä Jesus kyyh."
40,21,23,"Jesus hã reaanh doo, jaa ky gabuuj rahanäng do panyyg nꞌaa hahỹỹhTi mꞌ Jesus bajëë suun kahadë doo gó, Pꞌop Hagä Do tób nꞌaa basooh bä. Ti mꞌ tama metëëk bä kä, rakajaa mä ta wë Pꞌop Hagä Do tób nꞌaa yt moo hebꞌooh do sa wahë nꞌaa, Judah buuj sa wahë nꞌaa hedoo do sii hẽ. Ti mꞌ raky hadoo ta hã:—Jaa kyy gó mabadꞌoo hahỹ mabadꞌoo doo? Jaa ky gabuuj?Hesꞌëëm do Jesus hebëë bong do hyb nꞌaa, hajõk do tama metëëk do hyb nꞌaa na-ããj hẽ rawén eaanh. Jesus hã heꞌaanh do sa kyy gó ta tii bä hesꞌëëm do rabehesꞌëëm. Ti hyb nꞌaa dooh ragenaag bä Jesus badꞌoo doo. —näk mä sa kyyh."
40,21,24,"Ti mꞌ Jesus ky hadoo sa hã:—Ỹ eaanh bë hã ẽnh. Bë herꞌood bä, tii bä ỹ baherꞌoot bë hã jaa ky gabuuj hahỹ ỹ moo wät doo, hahỹ ỹ badꞌoo doo —näng mäh. —Jaa ky gabuuj Jowãw nu gahemꞌuun do nu gemuun paah? Hỹ pong jé hawät do kyy gó, sa ky gabuuj hẽ paah? —näng mäh.Tii bä mꞌ sa mꞌaa hẽnh mä raky nꞌaa hajẽẽw bong. Hahỹỹ dꞌ mä sa kyyh:—Hỹ pong jé hawät do kyy gó ër noo bä, teaanh da ër hã tii bä: “Hëd nꞌaa paa ti bë ky nadaheeh ẽnh?”, näng da."
40,21,28,Ajꞌyy pawóp hẽ taah näng do panyyg nꞌaa hahỹỹhTi mꞌ Jesus eaanh sa hã:—Nyy dꞌ bë hã hahỹ panyyg? —näng mäh. —Ti awät ajꞌyy pawóp hẽ taah näng doo. Ta see pé noo gó wahꞌëëh hadoo do hã tamejũũ sa joom uwa häd näng do mahang tamoo wät hyb nꞌaa ta ti noo gó.
40,21,29,"Ti wahꞌëëh hadoo do ky hadoo: “Dooh. Dooh ỹ ahõm bä”, näng. Tii dꞌ né paawä ta kyyh, nayyw hẽ ta hꞌyyb tabahꞌỹỹt, ti tabahõm tamoo wät hyb nꞌaa."
40,21,30,"Tii bä ta gadꞌoo hadoo do wë sa yb bahõm. Tamejũũ sa joom mahang tamoo wät hyb nꞌaa. Ti ta gadꞌoo hadoo do ky hadoo: “Ej. Ỹ né ahõm”, näng. Tii dꞌ né paawä ta kyyh, dooh tahõm bä."
40,21,31,"Ti mꞌ Jesus beaanh:—Ny hadoo do ky daheeh ta yb karẽn doo? —näng mäh.Ti mꞌ raky gadoo:—Pooj jé tamejũũ doo —näk mäh.Ti mꞌ Jesus ky hadoo sa hã:—Roma buuj hã kahepak do gahedꞌaak doo, ỹỹj hajõk do sii haỹỹh do na-ããj hẽ, bë pooj jé da rabajëë pꞌëë da Pꞌop Hagä Do bagꞌããs doo hẽnh. Né hup ỹ né hẽ ta ti ỹ herꞌoot doo."
40,21,33,—Bë maa newë hahỹ panyyg seeh —näng mäh. —Hỹ hadoo ajꞌyy bejoom hõm uwa häd näng do ta joom. Tahedëë hõm. Ti tagagoos uwa bëëh hood tagatsi hyb nꞌaa. Ti tamoo wäd sooh pꞌop nu däk do joom hagã nꞌaa tyng. Tii bꞌ tabahaëëj däk ta joom banäng do ta kaser nꞌaa sa hã. Ti ta danäh bahõm dawëë.
40,21,34,"Pꞌeets hẽ joom ag wahꞌëë däk bä kä, ta danäh mejũũ ta sii moo hebꞌook do wób ta kaser nꞌaa sa wë, tagadoo hyb nꞌaa paawä ta joom ag."
40,21,35,"Ti rakajaa bä kä, ta danäh mejũũ do ta kaser nꞌaa rameso padëëk. Ta mejũũ do see rahewyh wät, ta see radajꞌëëp, ta see radajꞌëëp pä me ramakut do hajꞌaa."
40,21,36,"Tii bä ta karom wób joom danäh mejũũ, pooj jé tamejũũ do hawób bahä̃nh. Ti hadoo né hẽ, tii dꞌ né rabadꞌoo tii dꞌ ẽnh sa hã. Rarahejãã né tii dꞌ ẽnh."
40,21,37,"Tii bä, tagadëëg ub tamejũũ ta tꞌaah. “Tah ỹ rawehꞌëëh da”, näng mä ta hꞌyyb gó."
40,21,38,"—Tii bä ta tꞌaah ta kaser nꞌaa rabahapäh bä, raky hadoo: “Ta danäh tꞌaah hahỹỹh. Tii dꞌ ta danä däg ta yb jawén buuj däg”, näk mäh. “Ti bä, ër dajëëb! Ër ado hõm ta ma panꞌaa paah”, näk mä sa kyyh."
40,21,39,"Tii dꞌ né kä, ramejõ hõm joom bahä̃nh, ti ranaboh jad kän —näng mä Jesus. Panyyg gó mꞌ tabehꞌũũm sa hã."
40,21,40,Ti mꞌ teaanh sa hã:—Nyy da joom danäh badꞌoo sa hã takajaa bä? —näng mäh.
40,21,41,"Ti mꞌ raky gadoo:—Tadejꞌëëp da ta kaser nꞌaa ky nesꞌaa doo. Dooh dꞌ tatꞌyyd mehĩĩn bä sa hã. Tii bä, ta kaser nꞌaa wób hã tabahaëënh da ta joom, joom wahꞌëë däk bä kä ta ag wób ta hã hanoo do sa hã —näk mäh."
40,21,42,Ti mꞌ Jesus ky hadoo sa hã: näng kerih doo —näng mäh.
40,21,43,"—Ti hyb nꞌaa —näng mä Jesus —bë ỹ maherꞌoot hahỹỹh: Pꞌop Hagä Do bagꞌããs do kado hõm da bë mahä̃nh. Kanꞌoo däk da ta wób sa hã, ta ag hadoo hanoo do sa hã.Pꞌop Hagä Do mejũũ do ramoo boo hadꞌyyt hẽ tahanäng pé mꞌ ti ta ag hadoo rabanoo ."
40,21,45,"Ti mꞌ Pꞌop Hagä Do tób nꞌaa yt moo hebꞌooh do sa wahë nꞌaa, Pariséw na-ããj hẽ ramaa napäh bä panyyg gó Jesus metëëk doo, rahꞌyy genäh mä Jesus pesꞌããp mä panyyg ky nꞌaa gó sa hã."
40,21,46,"Ratyw nꞌaa esoos mä ramaso däk hyb nꞌaa mꞌ Jesus. Ti hadoo né hẽ, eꞌỹỹm mä hajõk do Jesus maa newꞌëë do sa hã. Rawén eꞌỹỹm, Pꞌop Hagä Do ky nꞌaa rod ti Jesus hajõk do sa hã."
40,22,1,"Hỹ pong jé jäm haeh do hadoo panyyg nꞌaa hahỹỹhTi mꞌ panyyg ky nꞌaa gó Jesus maherꞌoot mä sa hã. Hahỹỹ dꞌ mä ta kyyh: —Hahỹ panyyg ky nꞌaa hadoo hỹ pong jé hawät do bagꞌããs do ky nꞌaa —näng mäh. —Ti awät hëëj bagã nꞌaa ta tꞌaah katëë do waa nꞌaa, ta tä nꞌaa tamoo wät doo."
40,22,3,"Sahõnh hẽ ta waa nꞌaa ta tä nꞌaa tabahajaa bä, tamejũũ ta karom wób rabahõm hyb nꞌaa pooj jé tatsyyd bong do rabatsꞌyyt hyb nꞌaa. Ratsyyd né paawä, dooh rakarẽn bä rana bä."
40,22,4,"—Tii bä ta karom pooj jé tamejũũ do hawób bahä̃nh tamejõ kän. Hahỹỹ dꞌ ta kyyh sa hã: “Bë maherꞌood ỹ atsyyd bong do sa hã, kaja toonh ta tä nꞌaa, ta waa nꞌaa. Bë maherꞌood, masãh ỹ booj yb ajyy, booj yb takꞌëp hesynh do na-ããj hẽ ỹ naboh jat jäm tä nꞌaa. Sahõnh hẽ takaja däk. Bë maherꞌood ỹ atsꞌyyt do sa hã, tah ỹ katëë do jäm nꞌaa hẽnh rabana hyb nꞌaa”, näng häj nꞌaa bagã nꞌaa."
40,22,5,"—Tii bä, rapanäg né paawä, dooh rahꞌyy kapꞌeed bä. Katsꞌyyt do paa ahꞌũũm ta sꞌee hẽnh. Ta joom banäng hẽnh ta see bahõm, tamoo wät doo hẽnh ta see bahõm."
40,22,6,"Katsꞌyyt do wób rameso padëëk häj nꞌaa bagã nꞌaa karom, rarahejãã, ti radejëëb kän."
40,22,7,"Tii bä, takꞌëp hëëj bagã nꞌaa kawajꞌããn kän ta ti taky nꞌaa napäh bä. Tii bꞌ tamejũũ ta warahén sa wë. Ti ragawatsꞌiik ta ti ji da hadoo do dahejꞌëëp doo. Ti ragatang sa panang paah."
40,22,8,"—Ti taky hado kän ta karom wób sa hã: “Kaja däg né paawä tah ỹ katëë do tä nꞌaa ta waa nꞌaa, pooj jé ỹ atsyyd wät doo, dooh ỹ gado wäd bä jäm hẽnh. Ta ti hedoo do dooh né hẽ ji atsyyd bä."
40,22,9,"Hỹỹ kä, bë ahõm panang tyw nꞌaa kajatsëk doo hẽnh hajõk do rababꞌëëh hẽnh. Bë atsyyd nä sahõnh hẽ bë awꞌyyt doo”, näng hëëj bagã nꞌaa."
40,22,10,"Tii bä ta karom rabahõm kän panang tyw nꞌaa me, ti rabatsꞌyyt sahõnh hẽ ta tii bä rawꞌyyt doo. Baad habok do ratsꞌyyt, baad nabok do na-ããj hẽ. Tii bä kä, gabadꞌẽẽ däk jäm tób nꞌaa."
40,22,11,"—Tii bä kä, hëëj bagã nꞌaa, jäm noo gana do bajëë suun, ratsꞌyyt do tabedëng hyb nꞌaa. Tii bä tabahapäh ajꞌyy jäm katëë do saroor nꞌaa nadadäk doo."
40,22,12,"Ti taky hadoo ta hã: “Najis ỹỹ”, näng, “dooh paawä ta tii da majëë suun bä manadadäk do hyb nꞌaa jäm saroor nꞌaa”, näng. Bag hẽnh ajꞌyy maa newꞌëp. Dooh ta kyy péh."
40,22,13,"Tii bä ta karom hã hëëj bagã nꞌaa ky hadoo: “Bë moo mawꞌyyd däg, bë tsyym mawꞌyyd däg hahỹ ajꞌyy. Bë dawäts nä gadagyp doo hẽnh. Aꞌoot da tii bä. Sa tëg kamegëëj däk da tii bä takꞌëp nesaa do rahoop do hyb nꞌaa”, näng hëëj bagã nꞌaa kyyh."
40,22,14,"Ti mꞌ Jesus ky hado kän:—Hajõõ né paawä Pꞌop Hagä Do atsꞌyyt doo, pawóp its ta wób tasëëw hõm dooPanyyg metëëh doo da né da, hỹ pong jé hawät do bagꞌããs doo bä. Judah buuj né hẽ ti pooj jé Pꞌop Hagä Do atsꞌyyt do ta karapee rabahadoo hyb nꞌaa. Hajõk sa wób dooh rakarẽn bä ragado bä Jesus. Judah buuj mahang pawóp its gadoo Jesus. Judah buuj nadoo do mahang, hajõk gadꞌoo. —näng mä Jesus kyyh."
40,22,15,"Jesus rano nꞌaa maso paawä ta kyyh hyb nꞌaa panyyg nꞌaa hahỹỹhTi mꞌ Pariséw rakata padëëk raky nꞌaa herꞌoot hyb nꞌaa nyy da rabadꞌoo Jesus rano nꞌaa masoo taherꞌoot do hyb nꞌaa. Ti mꞌ ramejũũ mä Jesus wë sa ma matëg, Judah buuj sa wahë nꞌaa Eróts häd näng do karapee sii hẽ, ky kenꞌyym doo gó rakeꞌaanh hyb nꞌaa. Hahỹỹ dꞌ mä sa kyyh Jesus hã:—Ma matëg! —näk mäh. —Ãã hapäh õm. Baad ub mabawät. Dooh daap mamenä bä. Ehub né hẽ Pꞌop Hagä Do karẽn do hã mama metëëk doo —näk mäh. —Dooh mahyb nꞌaa pꞌeed bä ky nꞌaa etsëëh do hã, hyb nꞌaa jawyk do hã mama metëëk bä. Dooh maky nꞌaa ehỹỹd bä sa hyb nꞌaa ma metëëk doo."
40,22,17,"Ti hyb nꞌaa, —näk mäh —ãã mamaherꞌood nyy da a hã. Tawꞌããts hẽ a hã ji epaag bä Roma buuj sa wahë hã rahepak doo, Sesa hã? Nyy dꞌ a hã? Ji epꞌaak gꞌeeh ta tii?Tii da rawén eaanh, rakarẽn paawä Jesus herꞌoot do hã rabawꞌyyt raky nꞌaa tapaa do ta hã. “Dooh ji epaag bä Sesa hã” taky hado bä paawä, Eróts karapee raky nꞌaa tapa paawä Jesus Roma buuj sa hã. “Ji epꞌaak né hẽ” Jesus ky hado bä paawä, hajõk do maa newꞌëë doo, dooh ragenaag bä ta tii. Tii bꞌ rakawajꞌããn paawä ta wë. Hejoonh né hẽ ta hã reaanh doo. —näk mä sa kyyh."
40,22,18,"Jesus hapäh mä sa hꞌyyb nesaa doo. Ti mꞌ taky hadoo sa hã:—Jꞌooj madäk doo me ky kenꞌyym do bëëh! Hëd nꞌaa tii da bë keꞌaanh, këh ỹ hyb nꞌaa ỹ bë no nꞌaa maso paawä? —näng mäh."
40,22,19,—Bë metäh hã ỹỹ moweed ji mahepak doo —näng mäh.Ti mꞌ rabanꞌoo däk ta hã moweed denaari häd näng doo. Ti mꞌ tabeaanh sa hã:—Jaa heen nꞌaa hahỹỹh? Jaa häd hahỹ kerih do ta hã? —näng mäh.
40,22,21,"Ti mꞌ raky hadoo:—Sesa heen nꞌaa, Sesa häd —näk mäh.Ti mꞌ Jesus ky hado kän sa hã:—Bë anꞌoo Sesa hã ta no nꞌaa, ta heen nꞌaa hadäk doo. Bë anꞌoo Pꞌop Hagä Do hã ta no nꞌaa hẽ —näng mäh."
40,22,22,Ti mꞌ rahyb nꞌaa meuunh mä Jesus herꞌoot do ramaa napäh bä mꞌ. Ti mꞌ rabahõm kän mä ta mahä̃nh.
40,22,23,"Saduséw Jesus hã rakeꞌaanh do panyyg nꞌaa hahỹỹhTi mꞌ, ti noo gó né hẽ rakajaa Jesus wë Saduséw häd enäh doo, ta hã rakeꞌaanh hyb nꞌaa mꞌ. Sa hã mꞌ dooh mꞌ ji ganä wäd bä ji dajëb bä."
40,22,24,"Hahỹỹ dꞌ mä sa kyyh:—Ma matëg! —näk mäh. —Pꞌooj ub Mosees mejũũ ër hã, ajꞌyy dajëb bä, ta ỹỹm teréd wäd bä tanetaa nä bä, tii bä mꞌ ta hỹỹj mä gatꞌëë däk tii, ta hỹỹj makũ panaa näng hyb nꞌaa mꞌ —näk mäh."
40,22,25,"—Panyyg gó õm ãã maherꞌoot —näk mäh. —Hỹ hadoo ajꞌyy 6 ta hỹỹj ãã mahang habok do paah. Tagatꞌëë däk mä ta ỹỹm. Dooh mꞌ teta nä bä, ajꞌyy dajëp. Ti hyb nꞌaa ta hỹỹj seeh, ta jawén näh, gatꞌëë däk mä ta hỹỹj makũ ỹỹm paah."
40,22,26,Ti na-ããj mä dajëp né tii dꞌ ẽnh. Dooh mꞌ reta nä bä tadajëp. Ti hadoo né mꞌ ta wób ẽnh. Sahõnh hẽ mꞌ ragetꞌëë bok ta ti ỹỹnh. Sahõnh hẽ mꞌ dooh reta nä bä radejëp. Tagadëëg ub ta gadꞌoo hadoo do katꞌëë däk ta hã. Ti na-ããj hẽ dajëp.
40,22,27,Tii kä mꞌ ỹỹnh dajëb kän —näk mä Saduséw.
40,22,28,"Ti mꞌ rabeaaj kän Jesus hã:—Ji genyyh bä kä ẽnh, dejëp do paa ji? —näk mäh. —Ny hadoo do ỹỹm kä ta ti ỹỹnh ti noo gó kä? Sahõnh hẽ paa ta ti ta patꞌuuk —näk mä sa kyyh."
40,22,29,"Ti mꞌ Jesus ky hadoo sa hã:—Dooh bë hꞌyy genä bä baad hadoo do hã, Pꞌop Hagä Do kyy kerih do bë nahapäh do hyb nꞌaa, Pꞌop Hagä Do hejój bë nahapäh do hyb nꞌaa na-ããj hẽ —näng mäh. —Dejëp do ragenyyh bä kä, dooh ji katꞌëë wäd bä. Ããs hỹ pong jé habong do kanetëë do hadoo da ji tii bä kä —näng mäh."
40,22,31,"—Dejëp do genyyh doo kä, dooh bë nerꞌood bä hahỹ bë hã Pꞌop Hagä Do herꞌoot doo?Mosees hã né paawä Pꞌop Hagä Do maherꞌoot do paa ta tii, sa hã na-ããj hẽ taherꞌoot ta kyy kerih do ranerꞌoot bä, ti hyb nꞌaa bë hã Pꞌop Hagä Do herꞌoot doo , Jesus wén näng."
40,22,33,"Ti mꞌ hajõk do ramaa napäh bä ta ti taherꞌoot doo, rahyb nꞌaa meuunh mä tama metëëk do hã."
40,22,34,"Takꞌëp ji hyb nꞌaa jawꞌyyk do panyyg nꞌaa hahỹỹhTi mꞌ, Pariséw raky nꞌaa napäh bä, dooh mꞌ Saduséw sa kyy wät pé sa hã Jesus herꞌoot do hyb nꞌaa, séd hã mꞌ rakata padëëk nyy dꞌ rabadꞌoo rahyb nꞌaa newëë hyb nꞌaa. Ti mꞌ sa seeh, baad Mosees ky nꞌaa jawꞌyyk do hapäh do metyy mä Jesus teaanh doo me. Hahỹỹ dꞌ mä teaanh doo:"
40,22,36,"—Ma matëg —näng mäh. —Pꞌop Hagä Do ky nꞌaa jawꞌyyk do mahang, ny hadoo do takꞌëp ji hyb nꞌaa jawꞌyyk? —näng mäh."
40,22,37,Ti mꞌ Jesus ky hadoo:
40,22,39,"Hahỹ ta ky nꞌaa jawꞌyyk do seeh, ta ti hadoo né hẽ: “Makamahä̃n a da hadoo doo, a hã makamahä̃n doo da” —näng mäh."
40,22,40,"—Ji kamahä̃n do hã tabana né hẽ sahõnh hẽ Pꞌop Hagä Do ky nꞌaa jawꞌyyk doo, Pꞌop Hagä Do ky nꞌaa rod raherꞌoot do paa na-ããj né hẽ —näng mä Jesus."
40,22,41,"Jesus eaanh do Kristo ky nꞌaa panyyg nꞌaa hahỹỹhSéd hã mꞌ Pariséw rakataa nä bä, Jesus eaanh sa hã:"
40,22,42,"—Nyy da bë hã Kristo, Pꞌop Hagä Do Hꞌyyb Däng Doo? Jaa tꞌaah bë hã? —näng mäh.—Dawi tꞌaah, Dawi panaa —näk mäh."
40,22,43,Ti mꞌ Jesus ky hadoo sa hã:
40,22,45,"Hỹỹ kä, “Wahë ỹ nꞌaa” Dawi maneëëj bä ti Kristo, nyy da ti ta tꞌaah tabahadoo? —näng mä Jesus."
40,22,46,Dooh mꞌ sa kyy péh. Dooh mꞌ reaaj boo bä kä ti bahä̃nh kä. Hꞌyyb eꞌỹỹm mä reaaj bä kä.
40,23,1,"Jꞌooj madäk do ky kenꞌyym do Jesus nabuuj gedoo do ky nꞌaa hahỹỹhTi mꞌ hajõk do sa hã, ta ma matëg hã na-ããj hẽ Jesus ky hadoo:"
40,23,2,"—Mosees ky nꞌaa jawꞌyyk do ma mehetëk doo, Pariséw na-ããj né hẽ rama metëëk ky nꞌaa jawyk do ky nꞌaa ji hã. Ji ramaherꞌoot ta ky nꞌaa."
40,23,3,"Ti hyb nꞌaa, tawꞌããts hẽ bë ky daheeh sahõnh hẽ bë hã ramejũũ doo. Ramejũũ do bë ky dahé né paawä, rabadꞌoo doo da bë adoo manäh. Ta ti ỹ wén herꞌoot, dooh rama metëëk doo da rabooh, ta see da rababok. Dooh né raky dahé bä ta wób hã ramejũũ doo."
40,23,4,"Takꞌëp ramejõ né paawä ji hã, Pꞌop Hagä Do ji hꞌyyb enꞌyym hyb nꞌaa sa hã, tabadꞌop pé hẽ ji ramasa ramejũũ do ji bahajaa hyb nꞌaa."
40,23,5,"—Ta wób rajꞌaa etsë hyb nꞌaa sa hã ti sahõnh hẽ rabahedꞌoo doo. Gaeh ranꞌoo bä Pꞌop Hagä Do kyy kerih do bód hoodTa byy me Judah buuj ramoo bok paa ta hood tꞌaah sa maboor hã, sa moo sꞌỹỹ hã na-ããj hẽ ramawyyt doo. Ta ti ta hood gó rabenäm Pꞌop Hagä Do kyy kerih do bód. Tii dꞌ rawén dꞌoo, raky nꞌaa etsꞌẽẽ bä, ramanabaan hyb nꞌaa Pꞌop Hagä Do mejũũ doo. Gaeh Pariséw rawén moo bok Pꞌop Hagä Do kyy kerih do bód hood, sa daaj hẽ rakametëëh hyb nꞌaa. ji maboor hã, ji moo hã ji ahũũ däk doo, ta wób rabahapäh hyb nꞌaa. Dawëët ranꞌoo bä ta tyd sa saroor noo hã ragasyyp doo.Sa saroor noo bä Judah buuj ragesyyp ta tyd jabaruut doo. Tii da né paa Pꞌop Hagä Do mejũũ rabadꞌoo, ta ky nꞌaa jawꞌyyk do ramanabaan hyb nꞌaa. Rakametëëh do hyb nꞌaa tii da rawén dꞌoo."
40,23,6,"Ratsebé do tä nꞌaa noo gó, ragenꞌaak ky nꞌaa etsëëh do rabahetonh bä ratooj bä. Tób Pꞌop Hagä Do panyyg rayd naherot doo bä ragenꞌaak ratooj bä hyb nꞌaa jewyk do rabahetonh bä."
40,23,7,Rakarẽn ji bedëng hajõk do mahang rabahesäm bä. Rakarẽn ji maneëënh “ãã ma matëg”.
40,23,8,"—Bëëh, bë anꞌoo manä bë ramaneëënh sa “ma matëg”. Ta tii dꞌ ỹ wén herꞌoot, jããm né hẽ sét ub bë Wahë Nꞌaa. Bë tii, bë hỹỹj hadꞌyyt hẽ. “Ee” bë maneëëj manä ta wób.Ta see pé noo gó ta wób ramaneëënh sa see “ee”, sa yb nadoo do hã. Tii dꞌ rawén maneëënh rawehꞌëëh do hyb nꞌaa. Ti hyb nꞌaa Jesus wén herꞌoot ta tii. Jããm hẽ sét ub ji yb, Pꞌop Hagä Doo, takꞌëp ji wehꞌëëh doo. Jããm hẽ sét ub bë yb. Hỹ pong jé tabawät tii. Bë anꞌoo manä sa hꞌyyb mahõm nꞌaa bë tii dꞌ ramaneëëj bä. Ta tii dꞌ ỹ wén herꞌoot, sét hẽ bë hꞌyyb mahõm nꞌaa do hyb nꞌaa: Kristo, Pꞌop Hagä Do Hꞌyyb Däng Doo."
40,23,11,"Bë mahang karẽn pé ta wób sa mahä̃nh ky nꞌaa etsëëh péh, tawꞌããts hẽ sa karom hadoo da tii. Tii dꞌ tawén dꞌoo, jé kawehꞌëëh doo, kadadꞌuu däk da Pꞌop Hagä Do anꞌoo bä. Jé ta daaj hẽ kadaduu doo, kawehëë däk da tii, Pꞌop Hagä Do anꞌoo bä."
40,23,13,"Ti mꞌ Mosees ky nꞌaa jawꞌyyk do ma mehetëk do hã, Pariséw hã na-ããj hẽ Jesus ky hadoo:—Baad nado bë hã Mosees ky nꞌaa jawꞌyyk do ma mehetëk doo. Baad nado bë hã Pariséw. Jꞌooj madäk do ky kenꞌyym do bëëh! —näng mäh. —Bë gatsë hỹ pong jé hawät do bagꞌããs doo, ta bagꞌããs do karapee ta wób ranadoo hyb nꞌaa. Bëëh, dooh bë karẽn bä tabagꞌããs do karapee bë do bä. Jé karẽn do hã bë gatsë sa mahä̃nh. ["
40,23,15,"—Baad nado bë hã Mosees ky nꞌaa jawꞌyyk do ma mehetëk doo. Baad nado bë hã Pariséw. Jꞌooj madäk do ky kenꞌyym do bëëh! —näng mäh. —Dawëë, jé padꞌyyt hẽ bë ahõm, sét ub né paawä Judah buuj nadoo do bë hꞌyyb wareem do hyb nꞌaa, bë ma metëëk do tagadoo hyb nꞌaa. Tii bä, bë karapee tabahado däk bä kä, takꞌëp nesꞌaa däg, bë nesaa do bahä̃nh däg bë anꞌoo bä. Bë nemuun tabanesaa hẽnh tabahõm bë anꞌoo bä."
40,23,16,"—Baad nado bë hã, sa hꞌyyb mahõm nꞌaa ty temah do hadoo! Hahỹỹ da bë ky hetëg: “Pꞌop Hagä Do tób nꞌaa hã ta see ky dëë bä, te hub né hẽ taky däng do tametëëh hyb nꞌaa, dooh ji gado bä ti ta tii. Kꞌããts tëg gabarëëh do Pꞌop Hagä Do tób nꞌaa yt hã hanäng do hã ji ky dëë bä kä, tii bä dooh tahaja bä ji ky kahỹỹd bä. Ji moo wät né hẽ ji ky däng doo”, näk bë kyyh."
40,23,17,"Hꞌyy gatamah doo, ty temah do hadoo na-ããj hẽ bëëh! Pꞌop Hagä Do tób nꞌaa takꞌëp ji hyb nꞌaa jawꞌyyk kꞌããts tëg gabarëëh do ta gó hanäng do bahä̃nh. Tii dꞌ tawén hadoo, Pꞌop Hagä Do tób nꞌaa né hẽ tii, tsyt hẽ Pꞌop Hagä Do wë kasëëw däk hanoo do hyb nꞌaa kꞌããts tëg gabarëëh doo."
40,23,18,"Hahỹỹ dꞌ bë kyyh seeh: “Pꞌop Hagä Do ji ma ejuu do tyng hã ta see ky dëë bä, te hub né hẽ taky däng do tametëëh hyb nꞌaa, dooh ji gado bä ta tii. Pꞌop Hagä Do ji ma ejuu do tyng jó kanꞌoo däk do hã ji ky dëë bä kä, tii bꞌ dooh tahaja bä ji ky kahỹỹd bä ji ky däng doo. Ji moo wät né hẽ ji ky däng doo”, näk bë kyyh."
40,23,19,"Hꞌyy ganehot do né hẽ bëëh! Pꞌop Hagä Do ji ma ejuu do tyng takꞌëp ji hyb nꞌaa jawꞌyyk ta jó kanoo do bahä̃nh. Tii dꞌ tawén hadoo, Pꞌop Hagä Do hã ji ma ejuu do tyng hyb nꞌaa tsyt hẽ Pꞌop Hagä Do wë takasëëw däk ta jó kanꞌoo däk doo."
40,23,20,"Pꞌop Hagä Do hã ji ma ejuu do tyng hã ky däng doo, sahõnh hẽ ta jó kanꞌoo däk do hã na-ããj hẽ taky däng."
40,23,21,"Pꞌop Hagä Do tób nꞌaa hã ky däng doo, ta gó hanäng do hã, Pꞌop Hagä Do hã na-ããj hẽ taky däng né hẽ tii."
40,23,22,"Hỹ pong jé hã ky däng doo, Pꞌop Hagä Do bagꞌããs do tyng hã taky däng tii. Pꞌop Hagä Do hã, tabagꞌããs do tyng jó hasooh do hã na-ããj hẽ taky däng né hẽ tii."
40,23,23,"—Baad nado bë hã Mosees ky nꞌaa jawꞌyyk do ma mehetëk doo. Baad nado bë hã Pariséw. Jꞌooj madäk do ky kenꞌyym do bëëh! —näng mäh. —Bë waa ty gamabuuj men-ta, anis, komino häd enäh do uuh sii hẽ né paawä bë banoo Pꞌop Hagä Do matym nꞌaa, dooh paawä bë ky dahé bä takꞌëp ky nꞌaa jawꞌyyk do Pꞌop Hagä Do mejũũ doo. Dooh baad hadoo do bë moo boo bä bë da hadoo do hã. Dooh bë tꞌyyd mehĩĩn bä bë da hadoo doo. Dooh baad hadꞌyyt hẽ bë hꞌyy kae bä Pꞌop Hagä Do hã, ỹ hanäng pé tii. Tawꞌããts hẽ né paawä Pꞌop Hagä Do hã bë banoo bë wë hanäng do uuh, tawꞌããts hẽ dooh bë mabaan bä takꞌëp ky nꞌaa jawꞌyyk do tamejũũ doo."
40,23,24,"Sa hꞌyyb mahõm nꞌaa ty temah do hadoo bëëh! Bë asõõ né paawä bë eëëk doo, ta babo nꞌaats bë karëëb jëë mahä̃nh, nepäh bë hã bë karëëb jëng kameerPariséw rasõng paa sa waa reëëk doo. Tii dꞌ rawén dꞌoo, dooh rakarẽn bä rakarëëb jëë bä ta babo nꞌaats ji nawëh doo, “Bë awëë manäh” Pꞌop Hagä Do mejũũ do hyb nꞌaa. Ti sii hẽ ramatakä né paawä, dooh tagahꞌood bä sa hã ramabaan takꞌëp ky nꞌaa jawyk do Pꞌop Hagä Do mejũũ doo. Ti hyb nꞌaa bë karëëb jëng kameer Jesus wén näng. Kanahën dꞌos do hã rahyb nꞌaa matakëë. Takꞌëp Pꞌop Hagä Do karẽn do hã dooh rahyb nꞌaa matakä bä. —näng mäh."
40,23,25,"—Baad nado bë hã Mosees ky nꞌaa jawꞌyyk do ma mehetëk doo. Baad nado bë hã Pariséw. Jꞌooj madäk do ky kenꞌyym do bëëh! —näng mäh. —Ji waa hood ta gó hasus doo, ta jó ub ji hetsꞌyyt do hadoo bëëh. Baad bë babok Pꞌop Hagä Do matym gó ji edꞌoo. Jꞌooj madäk doo me tii. Tꞌõp, bë hꞌyyb gó, takꞌëp bë karẽn do jawén bë babok. Ta wób sa ma hã bë hꞌyyb padꞌëëk."
40,23,26,"Hꞌyy ganehot do bë Pariséw. Tawꞌããts hẽ paawä pooj jé ta gó bë benäm baad ub bë kanek. Tii bä kä, sahõnh hẽ baad dägKanek ky nꞌaa me Jesus ma metëëk sa hꞌyyb ky nꞌaa. Tawꞌããts hẽ pooj jé ji benäm tꞌõp ji hꞌyyb, tii bä sahõnh hẽ ji hã, ji moo wät doo, ji herꞌoot doo, baad däg na-ããj hẽ. Ti né hẽ tahanäng pé né ti kanek ky nꞌaa me tehꞌũũm doo. —näng mäh."
40,23,27,"—Baad nado bë hã Mosees ky nꞌaa jawꞌyyk do ma mehetëk doo. Baad nado bë hã Pariséw. Jꞌooj madäk do ky kenꞌyym do bëëh! —näng mäh. —Kamag hood hawak doo me rahewyk do hadoo bëëh. Jꞌooj hẽ tabanäm. Tꞌõp, ta gó, séd dó dajëp do kꞌyy. Séd dó hasaats jëng doo. Ti hadoo bëëh. Jꞌooj hẽ, Pꞌop Hagä Do ky nꞌaa jawꞌyyk do ky dahꞌeeh do bëëh, ji edꞌoo. Bë hꞌyyb gó, jꞌooj madäk do hadꞌyyt hẽ bëëh. Hehꞌäät nado bë hꞌyyb. Pꞌop Hagä Do ky nꞌaa jawꞌyyk do ky nadahꞌeeh do bëëh —näng mäh."
40,23,29,"—Baad nado bë hã Mosees ky nꞌaa jawꞌyyk do ma mehetëk doo. Baad nado bë hã Pariséw. Jꞌooj madäk do ky kenꞌyym do bëëh! —näng mäh. —Pꞌop Hagä Do ky nꞌaa rod pꞌooj ub habong do sa kamag nꞌaa hood pä sꞌëëb bë tema. Ta hetsó nꞌaa bë moo bok baad habok do makũ sa kamag nꞌaa paa bakëë bä. Hahỹỹ da bë kyyh, ta tii dꞌ bë wén dꞌoo: “Ãã wahë makũ rababong noo gó ãã aboo bä paawä, dooh paawä ãã masaa bä ãã wahë makũ sa hã Pꞌop Hagä Do ky nꞌaa rod dejꞌëëp doo”, näk bë kyyh."
40,23,31,"Ta ti bë herꞌoot do hã bë hã hẽ bë ky nꞌaa katepaa. Pꞌop Hagä Do ky nꞌaa rod dahejꞌëëp do sa panaa bëëh, bë nooh. Bë daaj hẽ bë kaherꞌoot ta ti ky nꞌaa hã. Ti bꞌ hãã éh. Bë hajaa nesaa doo, bë wahë makũ du doo do paah!Jesus hꞌyyb hapäh rakarẽn do radajꞌëëp. Ti hyb nꞌaa tii dꞌ tawén herꞌoot sa hã. Takarẽn paawä rahꞌyy kadawꞌuuh rahyb nꞌaa newëë do hã. —näng mäh."
40,23,33,—Awꞌyy hadoo bëëh! Awꞌyy taah né hẽ bëëh! Nyy da bë edꞌoo bë kedꞌëëp tabanesaa doo hẽnh bë Pꞌop Hagä Do ky nꞌaa etyy do mahä̃nh?
40,23,34,"Tawꞌããts hẽ bë maa newë hahỹỹh: Ỹ mejũũ da bë mahang Pꞌop Hagä Do ky nꞌaa rod. Ỹ mejũũ da ajyy takꞌëp hajaa doo. Ỹ mejũũ da Pꞌop Hagä Do kyyh ma mehetëk doo. Sa wób bë dejꞌëëp da, sa wób bë epëëm da bꞌaa kajatsëk do hã. Ỹ mejũũ do wób bë hewyyh da tób Pꞌop Hagä Do panyyg bë yd naherot do yt hã. Sa wób bë no nꞌaa masoo da badäk hahỹ hawꞌããts hẽ."
40,23,35,"Ti hyb nꞌaa bë hã kä Pꞌop Hagä Do anoo da sahõnh hẽ baad habok do badäk hahỹỹ hã radejꞌëëp do paa säm baj. Abéw ranabooh noo gó du däk do né hẽ tii. Tii kä tagadëëg ub Sakarija, Berekija tꞌaah, radajꞌëëp doo kä. Ti bë dajꞌëëp paa mꞌ ji ma ejuu do tyng, Pꞌop Hagä Do tób nꞌaa ganahaang gó. Né hup ỹ né hẽ hahỹ ỹ herꞌoot doo: Bë hã kä, da hẽ habong do sa hã, Pꞌop Hagä Do anoo da sahõnh hẽ radejꞌëëp do säm baj nesaa doo —näng mäh."
40,23,37,"Ti mꞌ taky hado kän:—Jerusarẽnh, Jerusarẽnh! A babuuj ranahebꞌooh Pꞌop Hagä Do ky nꞌaa rod. Pä me ramahekꞌuut bë wë Pꞌop Hagä Do mejũũ doo, radejëp hyb nꞌaa. Hajõõ nuu me ỹ karẽn paawä ỹ bataa a babuuj nesaa do mahä̃nh ỹ mo nꞌaa jesuu hyb nꞌaa sa hã, karaak ta taah ỹỹn ta këg yt hã tata bëëh do mo nꞌaa me. Tii da ỹ badoo paawä sa hã, dooh tii dꞌ rakarẽn bä."
40,23,38,"—Bë hegãã da Jerusarẽnh buuj, Pꞌop Hagä Do beréd hõm bë panang. Pꞌop Hagä Do makꞌyyts däk bë panang."
40,23,39,"Hahỹ hyb nꞌaa ỹ wén herꞌoot ta tii: Dooh da ỹ bë hapëë wäd bä kä. Jããm né da pꞌaa hẽnh ỹ bë bahapäh da bë hꞌyy kawareem bä, hahỹỹ da bë herꞌood bä: “Ky nꞌaa kedëng tii, Takꞌëp Hyb Nꞌaa Jawyk Do kyy gó hana doo!”"
40,24,1,"Jesus herꞌoot ta jawén hawät do panyyg nꞌaa hahỹỹhTi mꞌ Jesus ratsyym kasok bä mꞌ Pꞌop Hagä Do tób nꞌaa bä naa, ta ma matëg rabana ta wë, ti mꞌ rametëëh mä ta hã Pꞌop Hagä Do tób nꞌaa. Anäm mä sa hã."
40,24,2,Ti mꞌ Jesus ky hadoo:—Bë hapäh sahõnh hẽ hahỹỹh? Dooh da hahỹ pä ta see jó haso wät pé da. Sahõnh hẽ da rabakud bëëh tũũ. Né hup ỹ né hẽ ta ti ỹ herꞌoot doo —näng mäh.
40,24,3,"Ti mꞌ waëë joom oriib banäng doo hẽnh Jesus rabahõm kän. Ta tii bä Jesus bahäng bä, sa mꞌaa hẽnh ta ma matëg rabana ta wë, ti mꞌ raky nꞌaa eaanh:—Ny noo gó da ti tii dꞌ maherꞌoot do tadu däk? Hꞌëëd hado da õm kajaa do heen nꞌaa, badäk hahỹ bahëëj jëng do heen nꞌaa? —näk mäh."
40,24,4,"Ti mꞌ Jesus ky hadoo sa hã:—Baad bë matakä da bë rawanadii hyb nꞌaa. Hajõk da hanꞌaa ji hã wadꞌii doo. Hät ỹỹ gó rabana, sa nooh. “Ỹ Kristo, Pꞌop Hagä Do Hꞌyyb Däng Doo”, näk da sa kyyh. Hajõk da rawedii."
40,24,6,"Kanebꞌooh do ky nꞌaa bë ky nꞌaa napäh da. Ti hadoo né hẽ bë eỹỹm manäh. Ti awät né da ta ti hedoo doo. Ti hadoo né hẽ, dooh takaja nä bä badäk hahỹ bahëëj jëng doo."
40,24,7,"Häj nꞌaa see babuuj rakanebꞌooh da häj nꞌaa see babuuj sa daheeh. Häj nꞌaa sa wahë nꞌaa, rahꞌyy kawereem da häj nꞌaa see sa wahë nꞌaa wë. Hajõng häj nꞌaa bä asꞌaah da. Hajõng häj nꞌaa bä kꞌããts katajuus da."
40,24,8,"Sahõnh hẽ tii, badäk hahỹ bahëëj jëng do du däk do metëë nꞌaa. Ajãn pooj jé ta mahỹỹj ganyyh do hadoo da tii."
40,24,9,"—Ti noo gó bë da rahaëënh bë majĩĩ moo gó bë rarejãã, bë radejꞌëëp hyb nꞌaa. Takꞌëp da sahõnh hẽ häj nꞌaa buuj rakawajããn da bë wë hëp ỹ nꞌaa."
40,24,10,"Hajõk da ti noo gó hꞌyy gejë hõm doo. Dooh hã ỹ rahꞌyy kae boo bä da. Ta ti hedoo doo, rahaëënh da sa da hadoo do sa majĩĩ moo gó. Takꞌëp da rakawajããn sa da hadoo do wë."
40,24,11,"Hajõk da ti anäng ti noo gó daap menꞌyyh doo, “Pꞌop Hagä Do ky nꞌaa rod ỹỹh”, hanäk doo. Hajõk da rawedii."
40,24,12,"Takꞌëp däg do hyb nꞌaa nesaa do ti noo gó, hajõk dooh rakamahä̃n wäd bä sa da hadoo doo."
40,24,13,"Ti hadoo né da, jé hꞌyy kanerét do hã ỹỹ, tadajëb bä kä, edëb hadꞌyyt hẽ da hỹ pong jé Pꞌop Hagä Do pa."
40,24,14,"Hahỹ ji Pꞌop Hagä Do bagꞌããs do panyyg hanäm doo, jé padꞌyyt hẽ da rabaherꞌood hõm, sahõnh hẽ badäk hahỹỹ hã habong do raky nꞌaa napäh hyb nꞌaa. Tii bä kä, badäk hahỹ bahëëj jëng do kaja kän da —näng mäh."
40,24,15," —Ti hyb nꞌaa, nanäng takꞌëp nasaa doo, Pꞌop Hagä Do tób nꞌaa rejãã doo, Pꞌop Hagä Do tób nꞌaa rahyb nꞌaa eréd hõm hanoo doo, tsyt hẽ Pꞌop Hagä Do wë kasëëw däk doo bä tahëë däg bä bë hapëë bä, ta ky nꞌaa Pꞌop Hagä Do ky nꞌaa rod Daniéw häd näng do erii wät do paa bë hapëë bä, tawꞌããts hẽ Judah häj nꞌaa bä hajꞌeenh do rakejën hõm da waëë banäng hẽnh. Bë hyb nꞌaa matakä Daniéw erii wät do hã. Series, "
40,24,17,"Ta ti bë bahapäh bä, tawꞌããts hẽ jajé pꞌop tób gadäk do jó hasooh péh, nayyw hẽ da takejën hõm, dooh da pooj jé tób gó tehëën péh."
40,24,18,Ti hadoo né da ta joom hood hẽnh hawät doo. Tawꞌããts hẽ dooh da tajëë bä ta hatsë tabehëën hyb nꞌaa paawä —näng mäh.
40,24,19,"—Takꞌëp tanesaa hetꞌaah doo, sa taah nebii do sa hã kä ti noo gó kä!Takꞌëp tawén nesaa ti noo gó sa hã, dooh tahaja rawajꞌaa bä do hyb nꞌaa. —näng mäh."
40,24,20,"—Tawꞌããts hẽ bë ky nꞌaa etsꞌẽẽ Pꞌop Hagä Do hã, bë kejën hõm do tabahahëëm noo gó, takꞌëp naëng badoos noo gó tanadoo hyb nꞌaa, Saab hã tanadoo hyb nꞌaa na-ããj hẽ.Saab noo gó Pꞌop Hagä Do ky nꞌaa jawꞌyyk do dooh tanꞌoo bä dawëë Judah buuj raboo bä. Ti hyb nꞌaa Saab tado bä paawä rakejën hõm doo, dooh paawä rahaja bä dawëë rakejën hõm bä."
40,24,21,"Takꞌëp né da ji bahoop ti noo gó. Badäk hahỹ du däk noo gó naa, dooh nä paa ti hadoo pé takꞌëp rabahoop. Ti jawén kä dooh ti tahado wäd bä kä. Ti hyb nꞌaa da tawꞌããts hẽ bë ky nꞌaa etsꞌẽẽ Pꞌop Hagä Do hã, tabahahëëm noo gó, Saab noo gó ta ti tanadoo hyb nꞌaa, ỹ wén näng."
40,24,22,"Pꞌop Hagä Do bód gakog hõm da nanäng ji ahoop doo. Tii dꞌ tanado bä paawä, dooh paawä hedëp péh. Ta wë tasëëw hõm do sa hyb nꞌaa tawén bód gakog hõm ti noo gó rahoop doo —näng mäh."
40,24,23,"—Ti noo gó, “Wät hahỹ Kristo, Pꞌop Hagä Do Hꞌyyb Däng Doo”, “Jajé tahawät”, ranoo bä, bë ky dahé manä da raherꞌoot doo. Ta ti ỹ wén herꞌoot, ti abok da hajõk “Ỹ Kristo” kenꞌooh do hyb nꞌaa. Ti abok né da “Pꞌop Hagä Do ky nꞌaa rod ỹỹh” kenꞌooh doo, noo kanesa doo. Takꞌëp hadoo do ta heen nꞌaa rametëëh da, rapehuunh da, ta wë Pꞌop Hagä Do asëëw hõm do sii hẽ rawedii hyb nꞌaa paawä."
40,24,25,Bë hyb nꞌaa matakä! Ta pooj jé ỹ baherꞌood däk bë hã.
40,24,26,"—Ta wób daap bë rapanäg bä, “Tabanawäng bä tabawät”, ranoo bä, bë ahõm manä tꞌĩĩ hẽnh. “Gëët nanäng, tób gawakõ gó”, ranoo bä, bë ky dahé manäh."
40,24,27,"Hawyp do wë hã naa jé padꞌyyt hẽ ji hapäh do hadoo da ỹỹh, Ajꞌyy Hadoo Do Hỹ Pong Jé Hana Do kajaa doo. Sahõnh hẽ da rabahapäh ỹ kajaa doo."
40,24,28,"Wyt ta maab hẽ da ỹ kajaa doo, dajëp do bajat bä wyt ta maab hẽ hadoo doo, kuruj-du ta tii bä rakataa do hyb nꞌaa —näng mäh."
40,24,29,"Ti mꞌ Jesus ky hadoo ẽnh:—Ti noo gó takꞌëp rabahoop do jawén paa bä né hẽ, nayyw hẽ, papỹỹj da badagyb däk. Kamarab da, dooh ta bag nyy wäd bä. Sagõõh wë hã naa kejäk da. Wë hã habong do ta bag kehꞌỹỹt da jé padꞌyyt hẽ, ta see hedo hõm da Pꞌop Hagä Do anꞌoo bä.Isajas kyy gó Jesus behꞌũũm ta ti taherꞌoot doo. , 34.4 hã takerii däk ta ti ky nꞌaa."
40,24,30,"Ti noo gó kä da sahõnh hẽ rabahapäh da Ajꞌyy Hadoo Do Hỹ Pong Jé Hana Do kaja hyng do metëë nꞌaa wë puh mahang. Tii bä rahꞌyy ketón bong da sahõnh hẽ badäk hahỹỹ hã habong doo. Rahapäh da ỹỹh, Ajꞌyy Hadoo Do Hỹ Pong Jé Hana Do ỹ bahyng bä wë puh mahang, Pꞌop Hagä Do hejój me, ta bag takꞌëp gabarëëh do hadoo doo gó."
40,24,31,"Ti noo gó ỹ mejũũ da ãs ỹỹ, torõm-bet häd näng do takꞌëp ragamehỹỹh hyb nꞌaa, ta naëj nꞌaa. Tii bä da rabataa jé padꞌyyt hẽ badäk hahỹỹ hã habong do ỹ asëëw hõm doo —näng mä Jesus."
40,24,32,"Ti mꞌ Jesus ky hadoo ẽnh:—Bë hyb nꞌaa matakä joom wiigo häd näng do ky nꞌaa hã —näng mäh. —Wiigo tëëg tadu doo bä tagajewäng doo, bë hapäh tabanyyw edaa däk.Tagajewäng doo, tabanyyw heen nꞌaa."
40,24,33,"Ti hadoo né da, sahõnh hẽ ta ti bë ỹ maherꞌood wät do kaja däk bä bë bahapäh bä, edaa däk ỹ kajaa do bë bahapäh da."
40,24,34,"Né hup ỹ né hẽ hahỹ ỹ herꞌoot doo: Da hẽ habong do rahapäh nä da sahõnh hẽSahõnh hẽ Jerusarẽnh ky nꞌaa sa hã Jesus maherꞌood wät do né hẽ tii, ti noo gó habong do rahapäh doo. Dooh badäk hahỹ bahëëj jëng do tado bä rahapäh doo. ỹ herꞌood wät do bawäd kän."
40,24,35,"Badäk hahỹỹh, wë na-ããj da, ahëëj jëë né paawä, këh ỹỹ da dooh tahëëj bä."
40,24,36,"Ti mꞌ ahõm nä Jesus herꞌoot doo:—Dooh dꞌ hapäh pé ny noo gó ta ti bawät. Ããs, hỹ pong jé habok do dooh rahapëë bä. Ỹỹh, Pꞌop Hagä Do Tꞌaah, na-ããj hẽ dooh ỹ hapëë bä. Jããm né hẽ Ee hapäh. Pꞌooj ub, Nowéh häd näng do hawät noo gó habong doo da né hẽ da rababok da, ỹỹh, Ajꞌyy Hadoo Do Hỹ Pong Jé Hana Do kajaa do pooj jé. Sahõnh hẽ tabagꞌyyp do pooj jé, hꞌyy kanapꞌeed gó rababok. Ratsebé do waa nꞌaa rawa, ratsebé do waa nꞌaa reëëk. Rakehetꞌëë doo da raketëë. Dooh rahyb nꞌaa peet péh. Tii dꞌ né rabadꞌoo marakate gó Nowéh rabajëë pꞌëë bä kä."
40,24,39,"Dooh rahapëë bä sa pooj jé hawät doo, hagꞌyyp do kaja kän. Ti mꞌ hagꞌyyp do kaja kän, dejëb kän sahõnh hẽ. Ti hadoo da Ajꞌyy Hadoo Do Hỹ Pong Jé Hana Do kajaa do pooj jé."
40,24,40,"Ti noo gó, pawóp hẽ hedoo pé ajyy gëëw gó moo bok doo, sa see da ỹ mahũũm si ỹỹ, ta see da keréd hõm."
40,24,41,"Pawóp hẽ hedoo pé ỹỹj tiriig ramoo bok doo, sa see da ỹ mahũũm si ỹỹ, ta see da ỹ eréd gëët."
40,24,42,"—Ti hyb nꞌaa baad bë hyb nꞌaa matakä da, baad bë gadaa. Dooh bë hapëë bä ny noo gó Takꞌëp Hyb Nꞌaa Jawyk Doo, bë hꞌyy kahaꞌeeh do kajaa."
40,24,43,"Bë hyb nꞌaa newë hahỹ panyyg gó bë ỹ maherꞌoot doo: Tób danäh hapëë bä paawä nyy bꞌ akëë atsëm hetsꞌëëk do kajaa, baad paawä tamatakëë, baad paawä tagada. Dooh paawä tanꞌoo bä hetsꞌëëk do ta tób tanoo eë nä bä. Ti hadoo bë hã. Tawꞌããts hẽ baad bë hyb nꞌaa matakä, baad bë gadaa ta pooj jé. Ta ti ỹ wén herꞌoot, bë ganadaa bä Ajꞌyy Hadoo Do Hỹ Pong Jé Hana Do kajaa da pꞌaa hẽnh —näng mäh."
40,24,45,"—Ti hyb nꞌaa, jaa bë mahang ta kaser nꞌaa baad hadꞌyyt hẽ ta kariw nꞌaa mejũũ do moo wät do hadoo? Jaa bë mahang ta kaser nꞌaa hꞌyy ganäng do hadoo doo, ta hã ta kariw nꞌaa hanoo do ta wób tabahagꞌããs hyb nꞌaa, ta ä̃h hadꞌyyt hẽ baad ta wób sa waa tabetsëëh hyb nꞌaa sa hã, ta sꞌee hẽnh ta kariw nꞌaa awäd nuuj jé?"
40,24,46,"Tawꞌããts hẽ ta kaser nꞌaa hã, ta kariw nꞌaa awyyd bä tamejũũ do hã moo wät doo, ta kariw nꞌaa matëëh bä."
40,24,47,"Ta kariw nꞌaa wehꞌëëh da ta ti hadoo doo. Sahõnh hẽ tahaëënh ta hã ta ma, ta ma hagã nꞌaa tabahado däk hyb nꞌaa kä. Né hup ỹ né hẽ ta ti ỹ herꞌoot doo."
40,24,48,"Hỹỹ kä, baad ta kaser nꞌaa moo nawäd bä paawä, ta hꞌyyb gó taky hado bä: “Dooh nayyw hẽ kariw ỹ nꞌaa kaja bä”, tanoo bä, karom wób tahewyh hadꞌyyt bä kä, tadu do bä jarakë heꞌëëk do sii tawa bä, teëg bä,"
40,24,50,ti taganada bä né kä ta kariw nꞌaa kajaa da. Tahyb nꞌaa napeet bä kä takajaa.
40,24,51,"Tii bä takꞌëp da ta kariw nꞌaa rejã kän da. Tanoo da ta kaser nꞌaa paa ahoop jꞌooj madäk doo me, ky kenꞌyym doo gó habok do nesaa do rabahoop doo da. Aꞌoot da tii bä. Sa tëg kamegëëj däk da tii bä takꞌëp nesaa do rahoop do hyb nꞌaa —näng mä Jesus takajaa do pooj jé ky nꞌaa hã."
40,25,1,Maruus sa bag yt hã gadꞌaa do panyyg nꞌaa hahỹỹhTi mꞌ Jesus ky hadoo ẽnh:—Hahỹ panyyg ky nꞌaa hadoo hỹ pong jé hawät do bagꞌããs do ky nꞌaa Ajꞌyy Hadoo Do Hỹ Pong Jé Hana Do matëëh noo gó: Atsëm ji moo sahõnh hẽ maruus rabahõm sa najiis patug panꞌaa hã rakataa hyb nꞌaa ta ỹỹm panꞌaa tabehëën hẽnh. Sa moo gó sa bag rapatsëë.
40,25,2,"Sa wób, ji ma poo oow péh, hꞌyy gatemah. Ta wób hꞌyy genäh. Hꞌyy gatemah doo, sa bag ramahũũm né paawä, dooh mꞌ ramahũũm ta syyj sa bag waa. Hꞌyy genäh do ti ramahũũm sa bag waa."
40,25,5,"Tii bä, nayyw hẽ sa najiis patug panꞌaa kanajaa do hyb nꞌaa, ji moo sahõnh hẽ hadoo do raty jewyk, tii bꞌ rabaä̃ jëk."
40,25,6,"—Tii bä atsëm ub rë tanyy naëënh: “Wät ta ti ta patug panꞌaa!”, näng. “Bꞌëëp, bë gado!”, näng ta kyyh."
40,25,7,—Tii bä maruus raty gewëëj padëëk. Ti raty enäm sa bag hõ nꞌaa.
40,25,8,"Ti hꞌyy gatemah do raky hadoo hꞌyy genäh do sa hã: “Na bë bag waa uuh. Pꞌeets hẽ tabahänh ãã bag waa”, näk."
40,25,9,"—“Dooh”, näk ta wób, “ãã bag waa uuh ãã anꞌoo bä bë hã, dooh da tahaja bä tii bä”, näk. “Bë ahõm nä ji bag waa rabahesäm hẽnh ta waa bë betsẽẽ hyb nꞌaa” —näk."
40,25,10,"—Ti rabahõm nuuj jé sa bag waa hetsꞌẽẽ doo, takajaa sa najiis patug panꞌaa. Tii bä maruus baad gadꞌaa do rabahõm kän ta sii. Ketꞌëë do jäm hẽnh rabahõm ta sii. Tii bä noo gatsëë däk jäm tób nꞌaa."
40,25,11,"—Ta jawén rakaja kän hetsꞌẽẽ doo. “Ãã wahë nꞌaa, manoo gasëëts tób ãã bajëë pꞌëë hyb nꞌaa”, näk."
40,25,12,"—Tii bä jäm noo gana do ky gadoo: “Né hup ỹ né hẽ tii, dooh bë ỹ hapëë bä”, näng jäm noo gana doo —näng mä Jesus panyyg gó tehꞌũũm doo."
40,25,13,"Ti mꞌ Jesus ky hado kän:—Ti hyb nꞌaa, baad bë gadaa ta pooj jé, bë nahapäh do hyb nꞌaa ny noo gó ỹ matëëh. Dooh bë hapëë bä nyy bꞌ akëë ỹ kajaa —näng mä Jesus kyyh."
40,25,14,"Dajẽẽr karom sa hã ajꞌyy etsꞌëë hõm do rabahagꞌããs hyb nꞌaa panyyg nꞌaa hahỹỹhTi mꞌ Jesus ky hadoo ẽnh:—Hahỹ panyyg ky nꞌaa hadoo na-ããj hẽ hỹ pong jé hawät do bagꞌããs do ky nꞌaa, Ajꞌyy Hadoo Do Hỹ Pong Jé Hana Do kajaa noo gó. Ajꞌyy dawëë tabahõm do pooj jé ta dajẽẽr ta karom hã tetsꞌëë hõm do rabahagꞌããs hyb nꞌaa ta sꞌee hẽnh tawäd nuuj jé hadoo tii. Tabahõm do pooj jé, ajꞌyy naëënh ta karom ta wë. Ta see hã tabanoo ji ma poo oow pé ta hood moweed kꞌããts tëg gabarëëh do sꞌëëb. Ta see hã tabanoo pawóp hẽ ta hood, ta see hã sét hẽ. Rahajaa do pénh ramoo bok doo, tetsꞌëë däk sa hã. Ti tabahõm kän dawëë."
40,25,16,"Tii bä nayyw hẽ ji ma poo oow pé gadoo do du do kän ta tii me tamoo wät doo, dajẽẽr kahꞌũũm hyb nꞌaa. Ti hyb nꞌaa, ji ma poo oow pé jó tagadoo ji ma poo oow pé wób."
40,25,17,Tii dꞌ né hẽ pawóp hẽ dajẽẽr hood gadoo do badꞌoo. Pawóp hẽ hadoo do jó tagadoo pawóp hẽ ta wób.
40,25,18,"Tii dꞌ nado sét gadoo doo. Ta kariw nꞌaa dajẽẽr tagadoo do jawén paa bä tabahõm, ti tadakä jëng ta dajẽẽr. Séd debaa hẽ tabado nyyh ta kariw nꞌaa matëëh bä kä."
40,25,19,"—Tii bä hajõõ ta baab jawén paa bä sa kariw nꞌaa kaja kän. Tii bꞌ tanaëënh ta wë ta karom dajẽẽr tahanoo do paah, tabahapäh hyb nꞌaa nyy da rabadꞌoo ti dajẽẽr kä."
40,25,20,"Ji ma poo oow pé dajẽẽr hood gadoo do ky hadoo ta hã: “Kariw ỹ nꞌaa”, näng, “ji ma poo oow pé ta hood manꞌoo däk hã ỹỹ, ta tii me ỹ moo wät hyb nꞌaa”, näng. “Mahegãã. Ta jó ỹ gado däk ji ma poo oow pé ta hood wób gedẽ hõm doo”, näng."
40,25,21,"—Ti ta kariw nꞌaa ky hadoo: “Tawꞌããts hẽ mamoo wät doo. Karom baad hadoo do õm. Baad hadꞌyyt hẽ mabanꞌyyh a hã ji anoo doo”, näng. “Kanahën dꞌos hẽ né paawä, baad mabanꞌyyh. Ti hyb nꞌaa ti bahä̃nh ỹ anoo a hã hỹỹ kä mabagꞌããs hyb nꞌaa kä. Bꞌëëp, tsebee si ỹỹ”, näng ta kariw nꞌaa kyyh."
40,25,22,"—Tii bä pawóp hẽ dajẽẽr hood gadoo do ky hadoo: “Kariw ỹ nꞌaa”, näng, “pawóp hẽ ta hood manꞌoo däk hã ỹỹ, ta tii me ỹ moo wät hyb nꞌaa”, näng. “Mahegãã. Ta jó ỹ gado däk pawóp hẽ ta hood wób gedẽ hõm doo”, näng."
40,25,23,"—Ti ta kariw nꞌaa ky hadoo: “Tawꞌããts hẽ mamoo wät doo. Karom baad hadoo do õm. Baad hadꞌyyt hẽ mabanꞌyyh a hã ji anoo doo”, näng. “Kanahën dꞌos hẽ né paawä, baad mabanꞌyyh. Ti hyb nꞌaa ti bahä̃nh ỹ anoo a hã hỹỹ kä mabagꞌããs hyb nꞌaa kä. Bꞌëëp, tsebee si ỹỹh”, näng ta kariw nꞌaa kyyh."
40,25,24,"—Ti ta karom seeh, sét dajẽẽr hood gadꞌẽẽ däk do gadoo do tabana, ti taky hadoo: “Kariw ỹ nꞌaa”, näng, “takꞌëp mamejũũ ji hã, hëp ỹỹ. Manu gekãã joom ag manejoom doo. Joom ag manejoom do mataa."
40,25,25,"Ti hyb nꞌaa õm ỹ jeỹỹm”, näng. “Tii bä kꞌããts gó ỹ jehꞌaa këë a dajẽẽr”, näng. “Hỹỹh, a dajẽẽr hã ỹ manoo do paah”, näng."
40,25,26,"—Ti ta kariw nꞌaa ky hadoo: “Karom nesaa do õm! Moo nahũũj õm!”, näng. “Mahapäh mä a nooh, joom ag ỹ nejoom do ỹ nu gekãã, näng a kyyh. Joom ag ỹ nejoom do ỹ bataa, näng a kyyh”, näng. “Hëd nꞌaa dajẽẽr mananꞌoo däk dajẽẽr me moo hebꞌooh do sa hã? Tii bä kä, ỹ kajaa bä kä, ta bahä̃nh ỹ gadoo paawä dajẽr ỹỹ”, näng ta kariw nꞌaa ta hã."
40,25,28,"—Ti sa kariw nꞌaa ky hadoo: “Bë ado hõm sét hadoo do ta wë hanäng doo. Bë anꞌoo ji moo sahõnh hẽ wë näng do hã”, näng. “Jé wë näng do hã, ti bahä̃nh takanꞌoo däk ta hã. Hajõng da anäng ta wë.Baad tabanꞌyyh do hyb nꞌaa tii. Kanahën dꞌos hẽ wë näng doo, kanahën dꞌos do ta wë hanäng do kado hõm da ta mahä̃nh”, näng. “Bë dawäts nä ta wꞌoo hã gadagyp doo hẽnh karom nahũũnh doo. Aꞌoot da tii bä. Sa tëg kamegëëj däk da takꞌëp nesaa do rahoop do hyb nꞌaa”, näng sa kariw nꞌaa kyyh —näng mä Jesus panyyg gó tehꞌũũm doo."
40,25,31,"Sahõnh hẽ badäk hahỹỹ hã habong do ky nꞌaa kety däk do ky nꞌaa hahỹỹhTi mꞌ Jesus ky hadoo ẽnh:—Ajꞌyy Hadoo Do Hỹ Pong Jé Hana Doo, ta kabajꞌaa doo gó, ta bag takꞌëp gabarëëh doo gó sahõnh hẽ ããs sa daheeh tabahyng bä kä, sa wahë wahë tyng nꞌaa jó, tsyt hẽ kasëëw däk do tyng nꞌaa jó tabasooh da. Tii bä sahõnh hẽ badäk hahỹỹ hã habong do rakata padëëk da ta wë tanꞌoo bä. Tii bä tsyt hẽ tabasëëw hõm da sa mahang, bꞌéé hagã nꞌaa tsyt hẽ tabasëm doo da bꞌéé kabara mahä̃nh. Hub hẽnh tabasëëw hõm da bꞌéé, sꞌỹỹ hẽnh da kabara."
40,25,34,"Tii bä ta bagã nꞌaa ky hadoo da ta hub hadäk hẽnh habꞌëëh do sa hã: “Bꞌëëp bëëh, Ee ky nꞌaa edëng doo. Bë gado badäk hahỹ tadu dahäng noo gó naa bë hyb nꞌaa tenyyw hõm doo, ta bagꞌããs doo."
40,25,35,"Bë ỹ wén tsꞌyyt, ỹ paa asaah, wa ỹ paa bë anoo hã ỹỹ. Ỹ paa hoo kaanh, bë anoo paa naëng ỹỹ. Ta sꞌee hẽnh naa paa ỹỹh, bë gadoo paa ỹ bë tób bä. Ỹ paa saroor tamaah, bë anoo paa saror ỹỹ. Ỹ paa nahëë näng, bë hegꞌããs paa ỹỹh. Ragadahewꞌëës doo gó paa ỹ bagëët, ỹ paa bë hehëën”, näng da ta kyyh sa hã."
40,25,37,"—Tii bä baad habok do reaanh da ta hã: “Takꞌëp Hyb Nꞌaa Jawyk Doo, ny noo gó ãã bahapäh mabasaah doo, ny noo gó a waa ãã banoo? Ny noo gó mahoo kaanh, a naëng ãã banoo?"
40,25,40,"—Tii bä ta bagã nꞌaa ky hadoo da hahỹỹ da: “Baad bë ỹ maherꞌoot hahỹỹh: Sahõnh hẽ hä̃j ỹ hedoo do hã, hã ỹ hꞌyy kaꞌeeh do hã bë badꞌoo do paah, rahyb nꞌaa sekog its né paawä, hã ỹ né hẽ ti tii dꞌ bë badꞌoo doo. Né hup ỹ né hẽ ta ti ỹ herꞌoot doo”, näng da ta bagã nꞌaa baad habok do sa hã."
40,25,41,"—Tii bä ta sꞌỹỹ hẽnh habꞌëëh do sa hã taky hadoo da: “Bëëh, ky nꞌaa kawasꞌee bong doo, bë ahõm mahä̃nh ỹỹ tëëg hõõ nadëëk doo hẽnh, Dijab, ããs nesaa do Dijab karom sa daheeh sa hyb nꞌaa Pꞌop Hagä Do benyyw däk doo hẽnh."
40,25,42,"Tꞌĩĩ hẽnh bë wén hõm, ỹ né asaah paah, dooh paa wa ỹ bë anꞌoo bä. Ỹ paa hoo kaanh, dooh paa naëng ỹ bë anꞌoo bä. Ta sꞌee hẽnh naa paa ỹỹh, dooh paa ỹ bë gado bä bë tób bä. Ỹ paa saroor tamaah, dooh paa saror ỹ bë anꞌoo bä. Ỹ paa nahëë näng, ragadahewꞌëës doo gó paa ỹ bagëët, dooh paa ỹ bë hegãã bä”, näng da ta kyyh."
40,25,44,"—Tii bä kä, ti na-ããj da reaanh da. Hahỹỹ da da sa kyyh: “Takꞌëp Hyb Nꞌaa Jawyk Doo, ny noo gó paa õm ãã bahapäh mabasaah doo, mahoo kaanh doo, ta sꞌee hẽnh naa do õm, saroor tamah do õm, manahëë näng doo, ragadahewꞌëës doo gó mabagëët doo? Ny noo gó õm ãã manasa?”, näk da sa kyyh."
40,25,45,"Tii dꞌ taky hadoo: “Baad bë ỹ maherꞌoot hahỹỹh: Hahỹ hyb nꞌaa sakog its do see hã bë manasa doo, ỹ né hẽ ti bë manasa. Né hup ỹ né hẽ ta ti ỹ herꞌoot doo”, näng da ta bagã nꞌaa baad nabok do sa hã."
40,25,46,"—Tii bä, ahꞌũũm da rahoop do hadꞌyyt doo hẽnh. Baad habok doo, dooh tꞌĩĩ hẽnh rahõm bä. Hỹ pong jé ji edëb hadꞌyyt do ragadoo tii hã —näng mä Jesus."
40,26,1,"Ratyw nꞌaa esoos do nyy da radajꞌëëp Jesus panyyg nꞌaa hahỹỹhTi mꞌ Jesus bahajaa bä sahõnh hẽ ta ti taherꞌoot doo, taky hadoo mä ta ma matëg sa hã:"
40,26,2,"—Bë hapäh, edaa däk Pas-kowa. Pawóp nä ta ä̃h. Ti noo gó Ajꞌyy Hadoo Do Hỹ Pong Jé Hana Doo, ranꞌoo däk da ta majĩĩ sa moo gó bꞌaa kajatsëk do hã takepëëm däk hyb nꞌaa —näng mäh."
40,26,3,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj sa wahë nꞌaa na-ããj mä séd hã mꞌ rakata padëëk Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do tób bä. Kajapas mä Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do häd."
40,26,4,"Ti mꞌ ratyw nꞌaa esoos mä Jesus ramoo maso hõm hyb nꞌaa ta wób raky nꞌaa nanapäh bä mꞌ, radajꞌëëp hyb nꞌaa kä mꞌ. Rakanerꞌoot bä mꞌ raky hadoo:—Dooh da ër dajëëb bä Pas-kowa noo gó, hajõk do ër wë rahꞌyy kawereem mahä̃nh —näk mäh."
40,26,6,"Buu benyym do ỹỹnh ahoog wät do Jesus nuu gó panyyg nꞌaa hahỹỹhTi mꞌ panang Betanija häd näng doo bä mꞌ, Simaw saraa hã däk do paa tób bä, sa waa tyng hã mꞌ Jesus basooh bä mꞌ, ana mä ta wë ỹỹnh. Buu benyym do hood mä ta moo gó mꞌ tabadäk. Pä sꞌëëb mä ta hood. Takꞌëp mä taky nꞌaa gebah ta ti gó hanäng do buu benyym doo. Ti mꞌ Jesus nuu gó mꞌ tabahahꞌook."
40,26,8,Dooh mꞌ Jesus ma matëg ragenaag bä ta ti tabadꞌoo doo.—Hëd nꞌaa tarejãã tii? —näk mäh.
40,26,10,"Jesus maa napäh bä sa kyyh, taky hadoo:—Bë hajẽẽw manä hahỹ ỹỹnh! Takꞌëp baad hadoo do tamoo wäd wät hã ỹỹ."
40,26,11,"Kasꞌuut do aboo hadꞌyyt hẽ bë mahang. Ỹ ti hỹỹh, dooh bë mahang hadꞌyyt hẽ ỹ awäd wäd bä."
40,26,12,Ỹ radakä jëng noo gó buu benäw nꞌaa tii dꞌ nuh ỹỹ gó tahꞌook doo.
40,26,13,"Né hup ỹ né hẽ hahỹ ỹ herꞌoot doo: Jé padꞌyyt hẽ badäk hahỹỹ hã Pꞌop Hagä Do Tꞌaah panyyg hanäm do rabaherꞌood hõm bä, raherꞌoot da na-ããj hẽ hã ỹ tamoo wäd wät do ky nꞌaa, ji hyb nꞌaa esee hyb nꞌaa ta hã —näng mäh."
40,26,14,"taky nꞌaa enooh Jesus tahaëënh do ky nꞌaa hahỹỹhTi mꞌ 12 hedoo do Jesus ma matëg seeh, Ikarijot häd näng do bahõm Pꞌop Hagä Do tób nꞌaa yt hã moo hebꞌooh do sa wahë nꞌaa wë."
40,26,15,"Ti mꞌ taky hadoo sa hã:—Nyy hẽ ta säm bë anoo da hã ỹỹ, Jesus ỹ haëëj bä bë hã? —näng mäh.Ti mꞌ ranoo ta hã 30 moweed kꞌããts tëg hawak do sꞌëëb ta säm."
40,26,16,"Ti mꞌ, ti noo gó naa Ikarijot tyw nꞌaa esóts kän tabahaëënh hyb nꞌaa kä sa hã."
40,26,17,"Jesus ta ma matëg daheeh Pas-kowa tä nꞌaa rabawëh do panyyg nꞌaa hahỹỹhTi mꞌ pãw makuj nꞌaa tamah do ratahebꞌëës do du däk noo gó mꞌ, Jesus ma matëg rabana ta wë, ti mꞌ rabeaanh ta hã:—Nyy bä makarẽn ãã benäm Pas-kowa tä nꞌaa, matabꞌëës hyb nꞌaa? —näk mäh."
40,26,18,"Ti mꞌ taky hadoo:—Bë ahõm nä panang hẽnh, ajꞌyy tób hẽnh. Hahỹỹ da da bë maherꞌood ta hã: “Hahỹỹ da ãã ma matëg kyyh a hã, ‘Kaja däk ỹ hajaa do noo gó ỹ jawén hyng doo. A tób hẽnh da ỹ tabꞌëës Pas-kowa tä nꞌaa ma matëk ỹ sa daheeh’ ”, näk da bë kyyh —näng mä Jesus ta ma matëg sa hã."
40,26,19,Jesus mejũũ doo da né hẽ mꞌ ta ma matëg rabadꞌoo. Ti mꞌ ramoo boo kän tii bä kä Pas-kowa tä nꞌaa kä.
40,26,20,"Papỹỹj badëë hyng bä kä, Jesus bahyy sooh mä 12 hedoo do sii hẽ sa waa tyng pa."
40,26,21,Sa tä rabawëh bä kä mꞌ taky hadoo sa hã:—Bë see ỹ tahaëënh da majĩĩ moo gó. Né hup ỹ né hẽ ta ti ỹ herꞌoot doo —näng Jesus sa hã.
40,26,22,"Ti mꞌ rahꞌyy ketón bong. Ti mꞌ sét kenꞌyyh mä raky hadoo:—Hã ỹỹ, dooh ỹ tado bä Takꞌëp Hyb Nꞌaa Jawyk Doo! —näk mäh."
40,26,23,"Ti mꞌ Jesus ky hadoo:—Bë see né da. Nemon ỹ hehoots wät do pãw, ti né da ỹ haëënh doo —näng mäh."
40,26,24,"—Ỹỹh, Ajꞌyy Hadoo Do Hỹ Pong Jé Hana Doo, ỹ da dajëp Pꞌop Hagä Do kyy kerih do herꞌoot doo da né hẽ —näng mäh. —Ti hadoo né hẽ, baad nado da ajꞌyy hã, Ajꞌyy Hadoo Do Hỹ Pong Jé Hana Do majĩĩ moo gó hanꞌoo däk do hã! Tawꞌããts hẽ paawä ta ti ajꞌyy hã tanenyyts bä paawä! —näng mä Jesus kyyh."
40,26,25,"Ti mꞌ Judas, Jesus haëëj däk do panꞌaa, ky hadoo ta hã:—Hã ỹỹ, dooh ỹ tado bä ma matëg! —näng mäh.Ti mꞌ Jesus ky gadoo:—A daaj hẽ ti makaherꞌood däk —näng mäh."
40,26,26,"Ti mꞌ rabawëh bä, Jesus bado däk pãw, ti mꞌ Pꞌop Hagä Do hã taky hadoo:—Tawꞌããts hẽ õm, Ee. Manꞌoo däk pãw ãã hã —näng mäh.Ti mꞌ taganabäh däk pãw, tanꞌoo däk mä ta ma matëg sa hã. Ti mꞌ taky hadoo:—Bë gado däg, bë awa. Hup ỹ heen nꞌaa hahỹỹh —näng mäh."
40,26,27,"Ti mꞌ Jesus bado däk uwa bëëh hood, ti mꞌ Pꞌop Hagä Do hã ta ky hadoo:—Tawꞌããts hẽ õm, Ee. Manꞌoo däk uwa bëëh ãã hã —näng mäh.Ti mꞌ tanꞌoo däk mä sa hã, ti mꞌ taky hadoo:—Bë sahõnh hẽ, bë eëg ta uuh —näng mäh. —Majyw ỹỹ ỹ anoo do ỹ dajëp noo gó heen nꞌaa hahỹỹh. Papuuj sahõnh hã Pꞌop Hagä Do ky nꞌaa enooh do tii kä. Hỹ jawén majyw ỹ hyb nꞌaa ji tagadoo Pꞌop Hagä Do ky däng. Hajõk do sa hyb nꞌaa takanꞌoo däk majyw ỹỹ, ỹ dajëp noo gó, nesaa do sa hꞌyyb gó hanäng do kawug hõm hyb nꞌaa —näng mäh."
40,26,29,—Hahỹỹ dꞌ bë ỹ maherꞌoot: Hỹ jawén dooh ỹ eëg wäd bä hahỹ uwa sꞌëëb. Jããm hẽ pꞌaa hẽnh papuuj däg ỹ eëëk da bë sii Ee bagꞌããs doo bä —näng mäh.
40,26,30,"Ti mꞌ Saaw-Mo hã hanäng do see me Pꞌop Hagä Do rama ejäm do jawén paa bä mꞌ, rabahõm kän waëë joom oriib häd näng do banäng hẽnh."
40,26,31,Ti mꞌ Jesus ky hadoo sa hã: —näng mäh.
40,26,32,"Ti mꞌ Jesus ky hadoo ẽnh:—Ta tii dꞌ né paawä da hã ỹỹ, ỹ ganä wät jawén paa bä da, bë pooj jé da ỹ bahõm Garirej hẽnh —näng mäh."
40,26,33,"Ti mꞌ Peed ky hadoo:—Sahõnh hẽ õm reréd hõm bä, a wë ramoo bok do rabahapäh bä, ỹ ti dooh noo gó õm ỹ eréd bä —näng mä Peed."
40,26,34,"Ti mꞌ Jesus ky hadoo ta hã:—Badah né hẽ, atsëm, karaak bahỹỹh do pooj jé, tamawoob nuu me da ỹ maky nꞌaa jejën da. Né hup ỹ né hẽ ta ti ỹ herꞌoot doo —näng mä Jesus Peed hã."
40,26,35,"Ti mꞌ Peed ky kahꞌũũm mä ta hã:—Dooh! —näng mäh. —Ỹ radajëëb bä na-ããj hẽ a sii, dooh noo gó da õm ỹ hyb nꞌaa eréd bä! —näng mäh.Ti ky hedoo né hẽ mꞌ Jesus ma matëg wób."
40,26,36,Getsemani bä Jesus ky nꞌaa ketsẽẽ do panyyg nꞌaa hahỹỹhTi mꞌ ta ma matëg daheeh Jesus bahõm joom banäng hẽnh Getsemani häd näng doo hẽnh. Ti mꞌ taky hadoo sa hã:—Babä bë ayyw dó jajé ỹ ky nꞌaa etsꞌẽẽ nuuj jé —näng mäh.
40,26,37,"Ti mꞌ Peed, Sebedew taah pawóp hadoo do daheeh tamahũũm ta sii dawë hã. Ti mꞌ Jesus hꞌyyb gó takꞌëp mä tahꞌyy katón wät. Dooh baad tado wäd bä ta hꞌyyb."
40,26,38,Ti mꞌ tamawoob hẽ hadoo do sa hã taky hadoo:—Takꞌëp ỹ hꞌyy katón. Ỹ hꞌyyb dajëp do hadoo —näng mäh. —Babä bë ayyw. Bë matakä si ỹỹ. Bë aä̃ manä da! —näng mäh.
40,26,39,"Ti mꞌ tabahõm dawë hã. Ti mꞌ ta taron nu paa me tabahyy häng, tũũ mꞌ ta maboor hyy jat, ti mꞌ taky nꞌaa etsẽẽ Pꞌop Hagä Do hã. Hahỹỹ da mꞌ ta kyyh:—Ee —näng mäh. —Tahaja bä paawä, mado hõm mahä̃nh ỹỹ wät hahỹ ỹ ahoop do panꞌaa. Ta tii dꞌ né ỹ betsꞌẽẽ paawä, makarẽn doo dꞌ né hẽ mabadꞌoo, ỹ karẽn doo da nado —näng mäh."
40,26,40,"Tabana bä mꞌ ta ma matëg tamawoob hẽ hadoo do rahabꞌëëh hẽnh, tahegꞌããs mäh, aä̃ bꞌëëh mäh. Ti mꞌ Peed hã tabeaanh:—Dooh bë haja bä kanahën dꞌos hẽ bë ty gapadäg bä si ỹỹ? —näng mäh."
40,26,42,"Ahõm ẽnh mä pꞌaa hẽnh, ti mꞌ taky nꞌaa etsẽẽ ẽnh pꞌaa hẽnh. Hahỹỹ dꞌ mä ta kyyh:—Ee —näng mäh. —Tanahaja bä ỹ ahoop do panꞌaa kado hõm mahä̃nh ỹỹ, ỹ mamo nꞌaa najesu bä ta mahä̃nh, tii bä, makarẽn doo da né hẽ ỹ karẽn hã ỹ kametëëh —näng mäh."
40,26,43,"Ti mꞌ pꞌaa hẽnh tabana bä ẽnh, aä̃ bꞌëëh ẽnh mäh, takꞌëp mä raty jewyk sa hꞌyyb."
40,26,44,"Ahõm ẽnh pꞌaa hẽnh, taky nꞌaa etsẽẽ do paa taky nꞌaa etsẽẽ ẽnh pꞌaa hẽnh."
40,26,45,"Ti mꞌ tamatëëh ta ma matëg tamawoob hẽ hadoo do wë, ti mꞌ taky hadoo sa hã:—Bë kamehꞌããk nä? Bë aä̃ magyys hẽ? —näng mäh. —Bë hegãã. Edaa däk Ajꞌyy Hadoo Do Hỹ Pong Jé Hana Do nesaa do moo hebꞌooh do sa moo gó rabahaëëj däk doo."
40,26,47,"Jesus ramaso däk do panyyg nꞌaa hahỹỹhJesus berꞌoot nä bä mꞌ, takajaa Judas, 12 hedoo do see paah. Hajõk mä hanꞌaa ta sii. Sẽn-jeer yt hã mꞌ, boh yt hã mꞌ rabana. Pꞌop Hagä Do tób nꞌaa yt hã moo hebꞌooh do sa wahë nꞌaa kyy gó mꞌ, Judah buuj sa wahë nꞌaa hedoo do sa kyy gó mꞌ na-ããj hẽ ti rabana."
40,26,48,"Haëënh doo, baad ub mä taky nꞌaa herꞌood däk. Hahỹỹ da mꞌ ta kyyh sa hã:—Ta ti ỹ tapa tsanetsup doo da, ti né hẽ tii. Tii dꞌ bë maso däk, bë maso hõm —tii da mꞌ ta kyyh dó sa hã."
40,26,49,"Ti mꞌ nayyw hẽ bana Jesus wë, ti mꞌ tedëng:—Tawꞌããts hẽ õm, ma matëg? —näng mäh.Ti mꞌ ta tapa tsanetsup mäh."
40,26,50,"Ti mꞌ Jesus ky hadoo hã:—Ti bä, mamoo wäd ti majawén na doo, najis ỹỹ —näng mäh.Ti mꞌ ta hã rakajäk, ramaso däg kän mä Jesus."
40,26,51,"Ti mꞌ Jesus hata see bado däk ta sẽn-jeer, tekyyt mä Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do karom. Ta nabuuj gakyd hõm mäh."
40,26,52,"Ti mꞌ Jesus ky hadoo ta hã:—Menyyw däg a sẽn-jeer —näng mäh. —Sẽn-jeer me ta wób hekyyt doo, sẽn-jeer me tadajëp."
40,26,53,"Ỹ nahaja medꞌoo, ỹ karẽn bä paawä, Ee hã ỹ ky nꞌaa etsẽẽ 12 kenꞌyyh kata däk do takꞌëp kanekan do ããs nayyw hẽ tamejũũ hyb nꞌaa, ỹ ramo nꞌaa jesuu hyb nꞌaa?"
40,26,54,"Tii dꞌ tado bä paawä, ỹ ramo nꞌaa jesu bä paawä, dooh paawä takaja bä tii bä Pꞌop Hagä Do kyy kerih doo, hahỹ né hẽ kametëëh doo kä hã ỹ taherꞌoot doo —näng mä Jesus ta ma matëg hã, sẽn-jeer hado däk do hã."
40,26,55,"Ti mꞌ hajõk do hã kä Jesus ky hadoo:—Ër wahë nꞌaa wë hꞌyy kawereem do sa hꞌyyb mahũũm nꞌaa bë edꞌoo gꞌeeh ỹỹh, bë wén nꞌaa wë ỹỹ sẽn-jeer yt hã, boh yt hã, ỹ bë masoo hyb nꞌaa? —näng mäh. —Pꞌop Hagä Do tób nꞌaa wahoo gó ỹ awäd hadꞌyyt hẽ ỹ ma metëëk bä. Dooh ẽnh ỹ bë maso bä tii bä ẽnh? —näng mäh."
40,26,56,"—Hỹỹ kä, tawꞌããts hẽ —näng mäh. —Ỹ hapäh, sahõnh hẽ tii da tawén hadoo, Pꞌop Hagä Do ky nꞌaa rod rerii bong do paah, hã ỹ kametä däk hyb nꞌaa —näng mä Jesus.Ti mꞌ sahõnh hẽ kä ta ma matëg rawajꞌaa bong. Reréd hõm mä Jesus."
40,26,57,"Judah buuj sa wahë nꞌaa wë Jesus ramahũũm do ky nꞌaa hahỹỹhTi mꞌ Jesus ramaso däk do ramahũũm kän Kajapas häd näng do tób hẽnh. Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do ti Kajapas. Kata bꞌëëh mä ta tii bä Mosees ky nꞌaa jawꞌyyk do ma mehetëk doo, Judah buuj sa wahë nꞌaa hedoo do sii hẽ mꞌ."
40,26,58,"Peed bahõm mä Jesus sa jawén. Dawëë mꞌ tagadäk. Ajëë suun mä Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do tób wꞌoo hã. Ti mꞌ warahén sa pa mꞌ tabahyy häng, tabahegꞌããs hyb nꞌaa nyy dꞌ rabadꞌoo Jesus hã."
40,26,59,"Pꞌop Hagä Do tób nꞌaa yt hã moo hebꞌooh do sa wahë nꞌaa hedoo doo, sahõnh hẽ Sinedirijo häd näng do ajyy nꞌaa sii hẽ mꞌ resoos mä Jesus hã rapꞌãã dajꞌëëp péh. Resoos mä daap hẽ Jesus raky nꞌaa tapaa doo. Hajõõ né paawä mꞌ daap ramenyyh Jesus ky nꞌaa hã, dooh mꞌ rawꞌyyt pé rapꞌãã dajꞌëëp pé Jesus.Ti mꞌ tagadëëg ub kä pawóp hẽ hanꞌaa,"
40,26,61,"ti mꞌ raky hadoo:—Hahỹỹ da hahỹ ajꞌyy kyyh: “Ỹ hajaa ỹ gawatsiig hõm bä Pꞌop Hagä Do tób nꞌaa”, näng. “Tamawoob hẽ ta ä̃h, ỹ tamaa sooh pꞌaa hẽnh”, näng ta kyyh —näk mä sa hã."
40,26,62,Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do pꞌop mä tabasꞌëëg gëët. Ti mꞌ taky hadoo mä Jesus hã:—Dooh maherꞌoot pé õm raky nꞌaa tapaa do hã? —näng mäh.
40,26,63,"Dooh mꞌ Jesus ky gado bä. Bag hẽnh mä tabagëët.Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do ky hadoo ẽnh mä ta hã:—Pꞌop Hagä Do hedëb hadꞌyyt do matym gó kä õm ỹ mejũũ, ãã mamaherꞌoot hyb nꞌaa ti Kristo, Pꞌop Hagä Do Hꞌyyb Däng Doo, Pꞌop Hagä Do Tꞌaah mado bä! —näng mäh."
40,26,64,"Ti mꞌ Jesus ky hadoo:—Õm né tii, ti tii dꞌ herꞌoot —näng mäh. —Ti hadoo né hẽ, hahỹỹ da bë sahõnh hã ỹ maherꞌoot: Hỹ jawén bë hapäh né da Ajꞌyy Hadoo Do Hỹ Pong Jé Hana Do, Sahõnh Sa Bahä̃nh Hado Do hub hẽnh tabasooh bä, ta hã Pꞌop Hagä Do wehꞌëëh doo bä. Bë hapäh né da ẽnh tabahyng bä wë puh mahang —näng mä Jesus kyyh sa hã."
40,26,65,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do kawajꞌããn gó tawén sꞌẽẽd hõm ta daaj hẽ ta saroor. Ti mꞌ taky hadoo:—Pꞌop Hagä Do taky nꞌaa rejã däk! Jããm hẽ. Dooh hyb nꞌaa wät pé ta ky nꞌaa herꞌoot péh. Bë maa napäh né hẽ ta kyyh, Pꞌop Hagä Do taky nꞌaa rejãã doo."
40,26,66,Nyy da bë hã? —näng mäh.—Tawꞌããts hẽ tadajëp! —näk mä ta wób sa kyyh.
40,26,67,"Ti mꞌ ta mamets rabahetsoos, ti mꞌ rabetuu sa moo me. Ta wób ratapa ewyyh mäh, ti mꞌ raky hadoo ta hã:—Maherꞌood mahapëë bä, Kristo, jaa mo hajꞌaa? —näk mäh."
40,26,69,"Jesus Peed ky nꞌaa jejën do panyyg nꞌaa hahỹỹhTi noo gó, tób wꞌoo hã Peed bahäng bä, tób danäh karom ỹỹnh ana ta wë, ti mꞌ taky hadoo:—Õm na-ããj hẽ Jesus Garirej buuj sii hawät doo —näng mäh."
40,26,70,Ti mꞌ Peed ky nꞌaa jejën wät sahõnh hẽ sa matym gó.—Dooh ỹ heen nꞌaa nyy bä ta ti maherꞌoot doo —näng mä ta kyyh.
40,26,71,"Ti mꞌ Peed bahõm ta hadë noo bä. Tꞌĩĩ hẽnh tób danäh karom ỹỹnh see bahapäh bä mꞌ, taky hadoo sa pa habꞌëëh do sa hã:—Jesus Nasaréh buuj sii hawät do hahỹỹh —näng mäh."
40,26,72,"Ti mꞌ Peed jejën ẽnh mä pꞌaa hẽnh. Pꞌop Hagä Do hã mꞌ taky däng, raky daheeh hyb nꞌaa paawä:—Dooh ỹ hapëë bä ta ti ajꞌyy —näng mäh."
40,26,73,"Ti noo gó né hẽ badawëd däk mäh, ta pa habꞌëëh do pꞌop raky hadoo ta hã:—Sa hata see né hẽ õm —näk mäh. —Garirej buuj raberꞌoot doo da né hẽ ti maberꞌoot —näk mä sa kyyh."
40,26,74,Ti mꞌ Peed ta daaj hẽ taky nꞌaa kawasꞌee kän. Ti mꞌ Pꞌop Hagä Do hã taky däng:—Dooh ỹ hapëë bä ta ti ajꞌyy! —näng mä ta kyyh sa hã.Ti mꞌ nayyw hẽ mꞌ karaak bahꞌỹỹ kän.
40,26,75,"Tii bä mꞌ Peed hyb nꞌaa newë däk Jesus herꞌoot do paa kä ta hã: “Karaak bahỹỹh do pooj jé, tamawoob nuu me ỹ maky nꞌaa jejën da.” Ti né paa kä mꞌ Jesus herꞌoot do paa kä ta hã. Ti mꞌ Peed banyyh wahoo gó naa. Takꞌëp tabaód gꞌëëd kän mä taky nꞌaa jejën do hyb nꞌaa Jesus."
40,27,1,"Pirato häd näng do wë Jesus ramahũũm kän do panyyg nꞌaa hahỹỹhBäp paa mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj wahë nꞌaa wób, rahyb nꞌaa eno däk Jesus radajꞌëëp hyb nꞌaa."
40,27,2,"Ramoo mawꞌyyd däk, ramahũũm Pirato häd näng do wë, Roma buuj Judah häj nꞌaa bä bagꞌããs doo."
40,27,3,"Ti mꞌ dajëb hã Jesus raky nꞌaa ety däk do Judas, Jesus haëëj däk do ky nꞌaa napäh bä mꞌ, tꞌyyd kamehĩĩn wät mä tamoo wät do paa hã. Ti mꞌ moweed kꞌããts tëg hawak do sꞌëëb tabaj hõm Pꞌop Hagä Do tób nꞌaa yt hã moo hebꞌooh do sa wahë nꞌaa, sa wahë nꞌaa wób hã."
40,27,4,"—Nesaa do ỹ moo wäd wät —näng mä sa hã. —Mo hajꞌaa kadꞌoo do nado dajëb hã ỹ haëëj däk doo —näng mä kyyh sa hã.Ti mꞌ sa wahë nꞌaa hedoo do raky gadoo:—Dooh hyb nꞌaa ãã hyb nꞌaa peet pé ta tii. A ky gabuuj hẽ ti ta tii —näk mä sa kyyh. Ti mꞌ dawäts bëëh tũũ moweed Pꞌop Hagä Do tób nꞌaa yt hã, ti mꞌ tabahõm kän, nu kasagĩĩw däk mä tyd me. Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa rabata däk moweed tũũ kajäk doo, ti mꞌ raky hadoo:—Dooh ër ky nꞌaa jawꞌyyk do anꞌoo bä Pꞌop Hagä Do tób nꞌaa dajẽẽr nꞌaa tabahado däk hyb nꞌaa hahỹ dajẽẽr. Majyyw dajẽẽr nꞌaa ti hỹỹh —näk mäh. Ti hyb nꞌaa mꞌ rahyb nꞌaa newë däk ramametsẽẽ hyb nꞌaa hewꞌyyt do joom banäng doo, Judah buuj nadoo do kamag kadebong do panꞌaa."
40,27,8,"Ti hyb nꞌaa, da hẽ na-ããj nä ta häd ramaneëënh “ta majyyw hood”, hewꞌyyt do joom hood paah."
40,27,9,"Tii dꞌ né kä mꞌ kametä däk Pꞌop Hagä Do ky nꞌaa rod Jeremiij häd näng do erih do paa kä. Hahỹỹ dꞌ paa mꞌ ta kyyh: “Rado däk 30 hedoo do moweed kꞌããts tëg hawak do sꞌëëb. Sa moo gó rahaëëj däk do säm Isaraéw buuj raky kajäk do tii. Ta säm me rabetsꞌẽẽ hõm hewꞌyyt do joom banäng doo. Tii dꞌ né hẽ Takꞌëp Hyb Nꞌaa Jawyk Do mejũũ hã ỹỹ”, 32.6. Tawꞌããts hẽ ji nerꞌoot na-ããj hẽ . näng paa Jeremiij erii wät do kyyh."
40,27,11,"Ti nuuj jé mꞌ Roma buuj Judah häj nꞌaa bä bagꞌããs do pooj jé mꞌ Jesus bagëët. Ti mꞌ Jesus hã ta bagã nꞌaa eaanh mäh:—Õm né Judah buuj sa wahë nꞌaa? —näng mäh.Ti mꞌ Jesus ky hadoo:—Ỹỹ. Tii dꞌ né hẽ, maherꞌoot doo dꞌ né hẽ —näng mä Jesus."
40,27,12,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj wahë nꞌaa wób Jesus raky nꞌaa tapaa bä kä Pirato hã, dooh mꞌ Jesus ky gedag bä."
40,27,13,Ti mꞌ Pirato ky hadoo ta hã:—Nepäh a hã õm raky nꞌaa tapaa doo? —näng mä Pirato.
40,27,14,"Dooh né paawä Jesus kawajꞌããn bä, dooh mꞌ taky gedag bä raky nꞌaa tapaa doo. Ti hyb nꞌaa mꞌ takꞌëp Pirato hyb nꞌaa meuuj wät."
40,27,15,"Pas-kowa noo gó mꞌ Pirato bahedꞌoo doo da taberéd hõm radewëës do seeh. Teréd hõm hajõk do retsẽẽ doo. Ti noo gó mꞌ ragadahewꞌëës doo gó mꞌ tabagëët Jesus Barabas häd näng doo, moo nesaa do ky nꞌaa etsëëh doo. Ti mꞌ hajõk do rakatꞌaa bä kä ta tób hẽnh, Pirato beaanh sa hã:—Ny hadoo do bë karẽn ỹ eréd hõm: Jesus Barabas, Jesus ramaneëënh do Pꞌop Hagä Do Hꞌyyb Däng Doo? —näng mäh. Tii dꞌ tawén eaanh, tahapäh mäh, ta hã rahaëëj däk Jesus, rahꞌyy kajewꞌëës do hyb nꞌaa ta hã. Ti mꞌ ti noo gó né hẽ mꞌ, ji ky nꞌaa etyy nꞌaa tyng jó Pirato basooh bä kä mꞌ, Pirato ỹỹm mejũũ mä Pirato rapanäk hyb nꞌaa. Hahỹỹ dꞌ mä ta kyyh:—Marejã manä ta ti ajꞌyy mo hajꞌaa kanadoo doo. Ta ti hyb nꞌaa takꞌëp ỹ bahob wät säh ỹỹ gó naga hẽ atsëm —näng mä ta ỹỹm kyyh Pirato panäk do hã. Ti nuuj jé mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj sa wahë nꞌaa na-ããj hẽ mꞌ ramejũũ mä hajõk doo, Barabas rabetsẽẽ hyb nꞌaa Pirato hã. Ramaherꞌoot na-ããj hẽ Pirato ramejũũ Jesus tadajꞌëëp hyb nꞌaa. Ti mꞌ Pirato beaanh sa hã:—Ny hadoo do bë karẽn ỹ eréd hõm? —näng mäh.—Barabas —näk mä hajõk do sa kyyh."
40,27,22,"Ti mꞌ Pirato ky hadoo:—Tii dꞌ tado bä, nyy da ỹ badꞌoo Jesus hã, Kristo ramaneëënh do hã? —näng mäh.—Mepëëm däg bꞌaa kajatsëk do hã! —näk mä sahõnh hẽ sa kyyh."
40,27,23,—Hëd nꞌaa? —näng mä Pirato. —Dooh mo hajꞌaa kadꞌoo do tado bä —näng mäh.Taherꞌood né paawä mꞌ takꞌëp rageëëj bong tii bä:—Mepëëm däg! Mepëëm däg! —näk mäh.
40,27,24,"Pirato bahapäh bä mꞌ sa hꞌyyb rawanareem doo, Pirato hapäh mä rahꞌyy kawereem do ta wë, tado däk naëng, ti mꞌ ta moo tabahetsyyd wät hajõk do matym gó.—Hëp ỹ nꞌaa nado hahỹ ajꞌyy dajëp doo —näng mäh. —Bë né hẽ ti ta tii dꞌ karẽn doo —näng mäh."
40,27,25,"—Tawꞌããts hẽ —näk mä sahõnh hẽ. —Ããh, ãã panaa na-ããj hẽ, ãã gadoo ta majyyw hyb nꞌaa ãã raky nꞌaa tapa bä —näk mä Pirato hã."
40,27,26,Ti mꞌ Pirato beréd hõm Barabas häd näng doo. Ti mꞌ tamejũũ rabahewyyh Jesus. Ti mꞌ tahaëëj däk warahén sa hã rabepëëm däk hyb nꞌaa bꞌaa kajatsëk do hã.
40,27,27,"Jesus warahén rarejãã do panyyg nꞌaa hahỹỹhTi mꞌ bagꞌããs do warahén nꞌaa ramahũũm Jesus sa wahë nꞌaa tób wahoo hẽnh. Tii bä mꞌ ranaëëj nä sahõnh hẽ sa hataa, séd hã rakata padëëk hyb nꞌaa Jesus wꞌoo hã."
40,27,28,"Ti mꞌ rakabo nyyh ta saroor, ti mꞌ radasuun jëng ta hã ta hatsë hahiin doo."
40,27,29,"Ti mꞌ hetëk do moo mꞌ ramapꞌõõd däk, ta nuu gó mꞌ radasooh. Ti mꞌ ranoo ta tatu hub hẽnh tamasoo hyb nꞌaa.Ta hatsë rawén dadäk, sa wahë nꞌaa ky nꞌaa hadoo ramanesꞌuunh hyb nꞌaa. Ti hadoo hetëk do kapõõs doo. Tëg gabarëëh do sa wahë nꞌaa nuu gó radasooh do ky nꞌaa hadoo ramanesꞌuunh. Ti hadoo na-ããj hẽ ta tatu. Ta moo gó sa wahë nꞌaa atón tatu nꞌaa hedoo do kꞌããts tëg hawak do sꞌëëb rahyb nꞌaa jewꞌyyk do metëë nꞌaa. Ta tii me ramanesꞌuunh. Ti mꞌ sa taron nuu me mꞌ ramehyy bëëh ta wë. Rawehꞌëëh doo gó mꞌ raky nꞌaa mesꞌuunh. Ti mꞌ raky nꞌaa ejꞌees. Hahỹỹ da mꞌ sa kyyh:—Kawehꞌëëh Judah buuj sa wahë nꞌaa! —näk mäh."
40,27,30,Ti mꞌ rabahetsoos sa matsós me. Hajõõ nuu me mꞌ ranu gewyyh tatu me.
40,27,31,"Raky nꞌaa ejꞌees jawén paa bä mꞌ rado nyyh mä ta hatsë hahiin doo, radasuun jëng mä ta saroor hẽ. Ti mꞌ ramahũũm rabepëëm däk hyb nꞌaa."
40,27,32,"Jesus rabepëëm däk do panyyg nꞌaa hahỹỹhPanang bä naa rabanꞌyyh bä mꞌ rakataa ajꞌyy panang Sirené häd näng doo bä naa, Simaw häd näng do hã. Ti mꞌ warahén ramejũũ mä tabesꞌooh hyb nꞌaa bꞌaa Jesus rahepëëm däk do bꞌaa nꞌaa. Ti mꞌ rakajaa Gogota häd näng doo bä. Gogota häd näng doo mꞌ ji nu gabóg kꞌyy rahanäng pé mꞌ tii."
40,27,34,"Ti mꞌ ramenoo ta hã joom uwa häd näng do sꞌëëb hejoonh doo. Kamekuunh mä ti datsäng doo me.Datés do biin tii. Tii dꞌ né hẽ rabahedꞌoo radejꞌëëp do hã. Ti mꞌ tameëëk kanahën dꞌos hẽ, dooh teëg bä."
40,27,35,"Ti mꞌ rabepëëm däk do jawén paa bä mꞌ, ramoo bong ramasꞌuunh doo, rabahapäh hyb nꞌaa ta saroor uuh wë ym doo."
40,27,39,"Ta tii me tebꞌëës do raky nꞌaa rejãã mä Jesus, sa nuu mꞌ rewõnh Jesus wë."
40,27,40,"Hahỹỹ dꞌ mꞌ sa kyyh:—Magawatsꞌiik mäh, a nooh, Pꞌop Hagä Do tób nꞌaa. Tamawoob mä ta ä̃h mamoo wäd sooh pꞌaa hẽnh, a nooh. A daaj kedëëb! Ahyy bꞌaa hã hadäk do õm, Pꞌop Hagä Do Tꞌaah mado bä! —näk mä sa kyyh."
40,27,41,"Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk doo, Judah buuj sa wahë nꞌaa na-ããj hẽ raky nꞌaa ejꞌees mäh:"
40,27,42,"—Ta wób tedꞌëëp —näk mäh. —Dooh tahaja bä ta daaj hẽ takedëëb bä! Isaraéw buuj sa wahë nꞌaa mꞌ, tanooh. Tawꞌããts hẽ tabahyng bꞌaa kajatsëk do hã tahadäk do hã naa, tii bä ãã ky daheeh da!"
40,27,43,"Pꞌop Hagä Do hã mꞌ tahꞌyy kasadä, tanooh. Na Pꞌop Hagä Do edëëb hãã, Pꞌop Hagä Do genaag bä ta hã. Pꞌop Hagä Do Tꞌaa mꞌ, tanooh —näk mä sa wahë nꞌaa sa kyyh."
40,27,44,Baretsëk do ta pa padꞌëëk do ti na-ããj raky nꞌaa rejãã mäh.
40,27,45,"Jesus dajëp do panyyg nꞌaa hahỹỹhWasyk mä ta bag badoo wät, badagyb däk mä badäk hahỹỹ hã. Jããm hẽ tug bä tabawag däk pꞌaa hẽnh."
40,27,46,"Tug bä mꞌ, takꞌëp mä Jesus geëëj wät:—Eroj, Eroj, rama sabakatani? —näng mäh.“Pꞌop Hagä Doo, ỹ hꞌyy kasahadä doo, hëd nꞌaa ỹ mamakyys?”,Saaw- hã takerii däk doo hã tabehꞌũũm. tahanäng pé mꞌ tii."
40,27,47,"Ta tii bä pꞌeets hẽ habꞌëëh do wób ramaa napäh bä mꞌ ta kyyh, raky hadoo:—EriijPꞌop Hagä Do ky nꞌaa rod pꞌooj ub hawät do paa ti Eriij. ti tanaëënh —näk mäh."
40,27,48,"Ti mꞌ nayyw hẽ sa see wajꞌaa däk, sapum do tehoots däk uwa sꞌëëb oow me, bꞌaa hã mꞌ tagadahäng, tamenoo mä Jesus hã tabeëëk hyb nꞌaa."
40,27,49,Ti mꞌ ta wób raky hadoo:—Na madëëg! —näk mäh. —Ti bꞌ ër hegꞌããs Eriij ana bä tabedꞌëëp hyb nꞌaa —näk mäh.
40,27,50,"Ti mꞌ takꞌëp mä Jesus geëëj wät, ti mꞌ hꞌyy keréd hõm mäh."
40,27,51,"Tii bä mꞌ, Pꞌop Hagä Do tób nꞌaa tꞌõp ta gó noo gatsë hebaan do kasꞌẽẽd hyng mäh. Hëëj katajus wät mäh, pä ganebäh bong Pꞌop Hagä Do anꞌoo bä."
40,27,52,"Noo kesëëts hõm mä kamag hood. Hajõk mä baad habok do paa genä bok mäh. Edëb bë kän mäh. Genä bok do rabanꞌyyh sa kamag hood paa bä naa. Ti mꞌ Jesus ganä wät do jawén paa bä, rabajëë pꞌëë panang Jerusarẽnh hẽnh. Kasꞌee bok mä hajõk do hã."
40,27,54,"Ti mꞌ hëëj katajuus doo, sahõnh hẽ hawäd wät do warahén sa wahë nꞌaa, ta warahén nꞌaa Jesus hagꞌããs do rabahapäh bä mꞌ, raky hadoo:—Pꞌop Hagä Do Tꞌaah né paa ti hỹỹh! —näk mä sa kyy kä."
40,27,55,"Hajõk ỹỹj tii bꞌ habꞌëëh. Dawëë naa mꞌ rabahegꞌããs. Garirej häj nꞌaa bä naa rahada mä Jesus. Jesus karẽn do hã, ta waa hedoo do hã mꞌ ramasa. Sa mahang mä rababꞌëëh Marija Madarẽn häd näng doo, Marija see Tsijaag Joséh sa ỹỹn, Sebedew taah sa ỹỹn. Tamawoob hẽ ỹỹj."
40,27,57,"Jesus radakä jëng do pä gó panyyg nꞌaa hahỹỹh Tũũh däg bä mꞌ papỹỹj, ajꞌyy takꞌëp ma näng do bahõm Pirato wë. Joséh mä ta häd. Arimatsija hẽnh naa mꞌ tii. Jesus ma matëg see hado däk mäh. Ti mꞌ tabahõm Pirato wë. Tetsẽẽ mä Jesus kamag nꞌaa tabado hyng hyb nꞌaa. Ti mꞌ Pirato mejũũ rahaëëj däk ta hã tadakä jëng hyb nꞌaa. Series, "
40,27,59,"Ti mꞌ Joséh bado hyy kän Jesus kamag nꞌaa, ti mꞌ tahabën däk mä pããn hanäm doo me, rino häd näng do sꞌëëb. Ti mꞌ tadasuun jëng pä gabaho doo gó. Papuuj mä ta ti kamag hood panꞌaa. Joséh kamag hood paawä ti ragagots däk doo. Ti mꞌ pä gatsabak do tepëëd nä, taty gatsëë däk mä ta me. Ti mꞌ tabahõm kän."
40,27,61,"Marija Madarẽn, Marija see Jesus kamag hood pa mꞌ rabatꞌoonh."
40,27,62,"Ti mꞌ jati péh, Saab hã, Pꞌop Hagä Do tób nꞌaa yt hã moo hebꞌooh do sa wahë nꞌaa, Pariséw sa daheeh rabahõm Pirato wë."
40,27,63,"—Hyb nꞌaa jawyk doo —näk mä Pirato hã. —Ãã hyb nꞌaa esꞌee däk ta ti ajꞌyy noo kanesa do ky hadoo do paah. Hahỹỹ dꞌ paa ta kyyh: “Tamawoob hẽ tabahado däk bä kä ä̃h ỹỹ, ỹ dꞌ ganä wät pꞌaa hẽnh”, näng paa ta kyyh."
40,27,64,"Ti hyb nꞌaa ãã karẽn paawä mamejũũ warahén rabahagꞌããs hyb nꞌaa ta kamag hood tamawoob hẽ ta ä̃h. Ta kamag hood ranahagãã bä, ta ma matëg anꞌaa da ta kamag rabado nyyh hyb nꞌaa. Jesus ganä wät, näk da tii bä. Hajõk paa tawedii. Jesus makũ ganä wät ranoo bä, ti bahä̃nh kawadꞌii padëëk hajõk do tii bä —näk mä sa kyyh Pirato hã."
40,27,65,Ti mꞌ Pirato ky hadoo:—Tawꞌããts hẽ bë mahũũm warahén kamag hood rabahagꞌããs hyb nꞌaa. Baad bë enyyw. Bë hapäh né hẽ nyy dꞌ bë badꞌoo —näng mäh.
40,27,66,"Ti mꞌ ta kamag hood noo bä rabatsꞌaa däk ky nꞌaa jawꞌyyk do heen nꞌaa, ta ma matëg ranoo gasëëts hõm mahä̃nh. Ti mꞌ ramejũũ warahén rabahagꞌããs hyb nꞌaa."
40,28,1,"Jesus ganä wät do panyyg nꞌaa hahỹỹhTi mꞌ, Saab bahëëj jëng bä mꞌ, bäp paah, metꞌuuh hã, papỹỹj ty ganä këë bä, Marija Madarẽn, Marija see daheeh rabahõm Jesus kamag hood rabahegꞌããs hyb nꞌaa."
40,28,2,"Ti mꞌ nayyw hẽ, takꞌëp kꞌããts katajus këë. Takꞌëp tawén katajus wät Pꞌop Hagä Do ããs bahyng do hyb nꞌaa, ti mꞌ pä kepëëd hõm ta noo gatsë paah, ti mꞌ ta jó tabaso däk. Takꞌëp mä ããs gabarëëh, hawyp do gabarëëh doo da. Takꞌëp mä ta saroor bahawak."
40,28,4,"Takꞌëp mä warahén, Jesus kamag hood hagꞌããs do paah, rajeỹỹm bong mä ããs. Kajajãn bꞌëëh mä ỹỹm hajꞌaa, dejëp do hedo padëëk mäh."
40,28,5,"Ti mꞌ ããs ky hadoo ỹỹj sa hã:—Bë eỹỹm manäh! —näng mäh. —Ỹ hapäh, Jesus repëëm däk do paa bë esoos."
40,28,6,"Dooh wäd bä. Ganä wät, bë tamaherꞌood wät doo da né paah! Bꞌëëp, bë hegãã nyy bä takadasuun jëng do paa bä —näng mäh."
40,28,7,"—Nayyw hẽ bë ahõm, ta ma matëg bë maherꞌoot hyb nꞌaa. Hahỹỹ da dꞌ bë kyyh: “Ganä wät dejëp do sa mahang. Ahõm da bë pooj jé Garirej hẽnh. Bë hapäh da tꞌĩĩ hẽnh”, näk da bë kyyh. Tii dꞌ këh ỹ bë hã —näng mä ããs kyyh ỹỹj sa hã."
40,28,8,Ti mꞌ rawajꞌaa jëk ta ma matëg ramaherꞌoot hyb nꞌaa. Rajeỹỹm né paawä mꞌ tsebꞌee mä ti hyb nꞌaa.
40,28,9,"Ti mꞌ rabajëk bä mꞌ, nayyw hẽ mꞌ Jesus kasꞌee wät sa hã, ti mꞌ takedëng sa hã. Ti mꞌ ta wë rabana, ti mꞌ rabehyy bꞌëëh tũũ, ta tsyym hã ramoo kajäk ta hã rawehꞌëëh hyb nꞌaa."
40,28,10,"Ti mꞌ Jesus ky hadoo sa hã:—Bë eỹỹm manäh. Bë ahõm, bë maherꞌood hä̃j haa sa hã Garirej hẽnh rabahõm hyb nꞌaa. Tii bä da ỹ rabahapäh —näng mä Jesus."
40,28,11,"Warahén ramaherꞌoot do rahapäh do panyyg nꞌaa hahỹỹhTi mꞌ Jesus ma matëg wë ỹỹj rahõm nuuj jé mꞌ, warahén wób rabajëk mä panang hẽnh Pꞌop Hagä Do tób nꞌaa yt hã moo hebꞌooh do sa wahë nꞌaa wë. Ti mꞌ ramaherꞌoot mä sa hã sahõnh hẽ rahapëë wät doo."
40,28,12,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa rakataa Judah buuj sa wahë nꞌaa hedoo do sa sii, rahyb nꞌaa newëë nyy dꞌ rabadꞌoo hyb nꞌaa. Ti mꞌ hajõng dajẽẽr rabanoo warahén sa hã,"
40,28,13,"ti mꞌ raky hadoo sa hã:—Tawꞌããts hẽ hahỹỹ da bë maherꞌood ta wób sa hã: “Atsëm, ãã aä̃ nuuj jé ta ma matëg rabana, tii bꞌ retsëëg hõm ta kamag”, näk da bë kyyh —näk mä sa wahë nꞌaa hedoo do sa kyyh."
40,28,14,"Ti mꞌ raky hadoo ẽnh:—Pirato, babä bagã nꞌaa ky nꞌaa napäh bä panyyg bë herꞌood hõm doo, ãã hꞌyyb enꞌyym da, dajëb hã bë taky nꞌaa ety mahä̃nhRoma buuj sa warahén nꞌaa raä̃ bä rabahagꞌããs bä, radejꞌëëp ta säm. Ti hyb nꞌaa “ãã hꞌyyb enꞌyym da bë wahë nꞌaa” rawén näng. —näk mä sa kyyh."
40,28,15,"Ti mꞌ warahén ragado däk dajẽẽr, ti mꞌ sa hã ramejũũ doo da né hẽ mꞌ ramaherꞌood hõm daap menꞌyyh do panyyg. Ti mꞌ jé padꞌyyt hẽ mꞌ Judah buuj mahang kaherꞌood däk ta ti panyyg. Da hẽ na-ããj nä kaherꞌoot."
40,28,16,"Jé padꞌyyt hẽ ta ky nꞌaa ji maherꞌood hõm Jesus mejũũ do ky nꞌaa hahỹỹhTi mꞌ 11 hedoo do rabahõm kän Garirej hẽnh, waëë hẽnh, Jesus mejũũ do paa hẽnh."
40,28,17,"Ti mꞌ Jesus rabahapäh bä, rajꞌaa etsëë kän mä ta hã. Ti hadoo né hẽ dooh baad tagahꞌood nä bä ta wób sa hã."
40,28,18,"Ti mꞌ Jesus bana kän pꞌeets hẽ sa wë. Hahỹỹ dꞌ mä ta kyyh sa hã:—Sahõnh hã, hỹ pong jé hawät do hã, badäk hahỹỹ bä hawät do hã na-ããj hẽ Pꞌop Hagä Do anꞌoo däk ỹ mejũũ hyb nꞌaa. Sahõnh hẽ sa bahä̃nh ỹ hyb nꞌaa jawyg däk tanꞌoo bä."
40,28,19,"Ti hyb nꞌaa, bë ahõm. Ma matëk ỹỹ rabahado padëëk bë anꞌoo bä sahõnh hẽ häj nꞌaa babuuj. Bë nu gemuun hõm da ta ti Ee häd gó, ta Tꞌaah häd gó, Pꞌop Hagä Do Sahee häd gó."
40,28,20,"Bë ma metꞌëëg sa hã sahõnh hẽ bë ỹ mejũũ do paa raky daheeh hyb nꞌaa. Hahỹ ỹ ky däng bë hã: Ỹ awäd hadꞌyyt hẽ da bë sii badäk hahỹ gawatsik bä kä.Sahõnh hẽ badäk hahỹ bahëëj jëng do jawén paa bä, hỹ pong jé Jesus pa ër aboo hadꞌyyt hẽ. Jããm hẽ kä."
41,1,1,Jesus ky nꞌaa hanäm do Maah-Ko erii wät do hahỹỹh
41,1,4,"Nanäng panäk doo, Jowãw nu gahemꞌuun do paa mꞌ tii. Tabanawäng bä paa mꞌ tabawät. Tanu gemuun hõm paa mꞌ hajõk. Taherꞌoot sa hã raberéd hõm hyb nꞌaa nesaa doo, ranu kemuun hõm hyb nꞌaa nesaa do raberéd hõm do heen nꞌaa, Pꞌop Hagä Do awug hõm hyb nꞌaa nesaa do sa hꞌyyb tym gó hanäng doo. Ti mꞌ hajõk Judah häj nꞌaa buuj, panang Jerusarẽnh häd näng do babuj nꞌaa na-ããj né hẽ mꞌ rabahõm Jowãw wë. Nesaa do rakawoom bä, Jowãw nu gemuun hõm tamii Joradãn häd näng doo me. Jowãw saroor mä kameer wii sꞌëëb ta panꞌaa. Ta baa wyd paa mꞌ ta byyh. Sabakar paa mꞌ tawëh ta tä, mabaa bëëh paa mꞌ ta waa."
41,1,7,"Hahỹ dꞌ paa ta kyy sa hã:—Ti awät da jawén ỹỹ takꞌëp hyb nꞌaa jawyk do bahä̃nh ỹỹ. Hã ỹỹ, ỹ hyb nꞌaa sakog its ta hã. Ti hyb nꞌaa dooh ỹ haja bä ta tsyym suun kabo nꞌaa ỹ do bäPꞌooj ub sa karom rakeboo paa mꞌ sa kariw nꞌaa tsyym suun. Tii bä sa kariw nꞌaa tsyym rahetsꞌyyt. Takꞌëp hyb nꞌaa sakog its Jowãw Jesus matym gó, ta hã hẽ Jowãw hegãã bä. Ti hyb nꞌaa, dooh tahajꞌas pé Jesus wë tamoo wäd bä, ta hã hẽ tahegãã bä, tahanäng pé tii. —näng mäh."
41,1,8,"—Ỹ ti hỹỹh, bë ỹ nu gemuun naëng me. Tii kä Pꞌop Hagä Do Sahee tabajëë suun bë hꞌyyb tym gó, bë tahꞌyyb mahũũm hyb nꞌaa —näng mä Jowãw nu gahemꞌuun do kyyh sa hã."
41,1,9,"Jesus Jowãw nu gemuun wät do panyyg nꞌaa hahỹỹhTi noo gó kä mꞌ Jesus bana panang Nasaréh häd näng doo bä naa. Garirej häj nꞌaa bä ta ti Nasaréh panang. Jesus Jowãw nu gemuun wät doo kä tamii Joradãn häd näng doo me. Ti mꞌ Jesus nu ganä däk bä mꞌ tabahegꞌããs wë hã, wë kabasëëts däk. Ti mꞌ Pꞌop Hagä Do Sahee tabahapäh, ahyng mä ta wë gurii-i hadoo mäh."
41,1,11,"Ti mꞌ hỹ pong jé naa tamaa ena kän Pꞌop Hagä Do kyyh. Hahỹỹ dꞌ mä ta kyyh:—Õm tah ỹỹ, takꞌëp ỹ kamahä̃n up doo. Baad ỹ mahꞌyyb nꞌyym —näng mäh."
41,1,12,"Ti mꞌ nayyw hẽ tabanawäng hẽnh, rabanabok hẽnh, Jesus Pꞌop Hagä Do Sahee mahũũm kän. Tꞌĩĩ hẽnh mä Jesus baym 40 mꞌ ta ä̃h. Tii bä mꞌ Nesaa Do Yb, Satanas häd näng doo, mety paawä mꞌ. Ta tii bä mꞌ, Jesus baym bä, ti abong mä tababo nꞌaa. Ããs rahagꞌããs mä Jesus."
41,1,14,"Jesus atsꞌyyt do ta sii habong do panꞌaa panyyg nꞌaa hahỹỹhTi mꞌ, Jowãw nu gahemꞌuun do radawäts gëët do jawén paa bä kä mꞌ, Jesus bahõm kän Garirej häj nꞌaa hẽnh kä. Tꞌĩĩ hẽnh kä Pꞌop Hagä Do panyyg hanäm do tametꞌëëg kän."
41,1,15,Hahỹỹ da mꞌ ta kyyh:—Kaja däg kän ji Pꞌop Hagä Do bagꞌããs doo. Ti hyb nꞌaa tawꞌããts hẽ bë eréd hõm nesaa doo. Pꞌop Hagä Do hã bë hꞌyy kawareem. Bë ky dahé ti panyyg hanäm doo —näng mä Jesus.
41,1,16,"Ti noo gó mꞌ, tabawät bä mꞌ karajꞌaa Garirej häd näng do nabyy me, tabahapäh mä pawóp hẽ ta hỹỹj daheeh habok doo. Simaw, Ãn-Deréh mä sa häd. Tahꞌỹỹb mä resꞌaak karahi me. Tahꞌỹỹb sag né hẽ mꞌ tii."
41,1,17,"Ti mꞌ Jesus ky hadoo sa hã:—Bꞌëëp bë ana, si ỹ bë abooh. Tahꞌỹỹb sag nado boo da bë hỹỹ kä. Ajyy, ỹỹj sag hadoo da bë hỹỹ kä Pꞌop Hagä Do hã rahꞌyy kaꞌeeh hyb nꞌaa —näng mä ta kyyh."
41,1,19,"Ti bahä̃nh mä tabahapäh Sebedew häd näng do taah, Tsijaag, Jowãw daheeh. Marakate gó mꞌ rabatꞌoonh. Karahi mꞌ renäm."
41,1,20,Jesus atsꞌyyt né mꞌ tii dꞌ ẽnh. Ti mꞌ nayyw hẽ mꞌ raberéd sooh sa yb sa hataa sii hẽ mꞌ. Ti mꞌ Jesus sii rabahõm kän mäh.
41,1,21,"Jesus habëë hõm do mera do hadäk do panyyg nꞌaa hahỹỹhTi mꞌ Jesus bahõm panang Kapar-Naũm häd näng doo hẽnh. Ti mꞌ Saab, Judah buuj rakamehehãk do hã, tób Pꞌop Hagä Do panyyg rayd naherot doo hẽnh tabahõm. Tii bä mꞌ tama metëëk Pꞌop Hagä Do panyyg."
41,1,22,"Ti mꞌ maa newꞌëë do rahyb nꞌaa meuunh mäh. Rawén meuuj bong mäh, hyb nꞌaa jawyk do ky nꞌaa me tama metëëk do hyb nꞌaa mꞌ. Mosees ky nꞌaa jawꞌyyk do ma mehetëk do ky nꞌaa nahado mꞌ tii."
41,1,23,"Tii bä mꞌ tabasooh sa mahang ajꞌyy karapꞌaar hꞌyyb nesaa do hadäk doo, mera doo. Ti mꞌ takꞌëp mä ta kyyh:"
41,1,24,"—Hꞌëëd makarẽn ãã wë Jesus, Nasaréh buuj? Ãã marejãã mawén na! —näng mäh. —Ỹ hapäh õm baad ub. Õm Pꞌop Hagä Do hanaa, takꞌëp hanäm doo, baad hadoo do moo wëëd õm —näng mä ta kyyh."
41,1,25,Ti mꞌ Jesus ky geä̃m wät mä karapꞌaar hꞌyyb nesaa doo. Ti mꞌ taky hadoo:—Erꞌood manäh! Bag hẽnh! Ahõm ajꞌyy mahä̃nh! —tahꞌeed hõm mäh.
41,1,26,"Tii bä mꞌ ajꞌyy takꞌëp karapꞌaar hꞌyyb nesaa do behats wät. Tii bä mꞌ awaaw wät mäh, ti mꞌ tabahõm kän ta mahä̃nh."
41,1,27,"Ti mꞌ ta wób rameuuj bong mäh, raky nꞌaa jõg bong mäh. Ti mꞌ raky hadoo:—Hꞌëëd hỹỹ éh? Ta see ky nꞌaa hadoo hỹỹh. Tametëëk mä hyb nꞌaa jawyk do ky nꞌaa me. Karapꞌaar hꞌyyb nesaa do sii hẽ tamejũũ. Raky daheeh né hẽ —näk mä sa kyyh."
41,1,28,Ti hyb nꞌaa mꞌ dawëë Jesus ky nꞌaa däg däk Garirej häj nꞌaa bä.
41,1,29,"Jesus nahëë sog hõm do panyyg nꞌaa hahỹỹhTii kä mꞌ Jesus rabanꞌyyh tób Pꞌop Hagä Do panyyg rayd naherot doo bä naa. Ti mꞌ Tsijaag, Jowãw daheeh Jesus bahõm kän Simaw, Ãn-Deréh sa tób hẽnh."
41,1,30,"Asooh mä Simaw mayyn. Oom ta hã. Ti mꞌ Jesus hã rabaherꞌoot taoom. Ti mꞌ Jesus bajëë suun tahasooh hẽnh, tamoo ejꞌooj sëëk mäh. Ti mꞌ oom keréd hõm. Nayyw hẽ mꞌ Peed mayyn moo wäd däk sa waa."
41,1,32,"Tug bä kä, papỹỹj badëë hyng jawén paa bä, Kapar-Naũm buuj ramenaa sahõnh hẽ nahëë enäh doo, karapꞌaar hꞌyyb nesaa do pahadëëk do sii hẽ. Hajõk Kapar-Naũm buuj kata padëëk Simaw tób wꞌoo hã, Jesus yt gä do wꞌoo hã."
41,1,34,"Hajõk mä sa nahëë Jesus hahëën hõm. Hajõõ mꞌ nahëëh. Hajõng mä karapꞌaar hꞌyyb nesaa do tahebëë bong mera do sa hã hanäng doo. Dooh mꞌ Jesus anꞌoo bä karapꞌaar hꞌyyb nesaa do rerꞌood bä, rahapäh do hyb nꞌaa, Jesus Pꞌop Hagä Do Tꞌaah né hẽ."
41,1,35,"Pꞌop Hagä Do hã Jesus ky nꞌaa etsẽẽ do panyyg nꞌaa hahỹỹhTi mꞌ jati péh, bäp paah, badajung nä, tabasꞌëëg gëët, ti mꞌ tabahõm dawë hã, ranabok hẽnh, Pꞌop Hagä Do sii taberꞌoot hyb nꞌaa."
41,1,36,Ti mꞌ Simaw ta hataa daheeh raty gawëëj padëëk bä mꞌ rabahõm Jesus rabesoos hyb nꞌaa.
41,1,37,Ramamuun bä mꞌ raky hadoo ta hã:—Hajõk õm hesꞌoos! —näk mä ta hã.
41,1,38,"Ti mꞌ Jesus ky hadoo sa hã:—Hamäh! Ta sꞌee hẽnh ër bahõm, ta wób panang hẽnh ỹ baherꞌoot hyb nꞌaa Pꞌop Hagä Do panyyg hanäm do sa hã na-ããj né hẽ. Ti hyb nꞌaa né hẽ ỹ wén na —näng mä Jesus kyyh."
41,1,39,"Tii dꞌ paa tabawät jé padꞌyyt hẽ Garirej häj nꞌaa bä. Sahõnh hẽ mꞌ tób Pꞌop Hagä Do panyyg rayd naherot do hã tabaherꞌoot, tametëëk Pꞌop Hagä Do ky nꞌaa. Tahebë mä karapꞌaar hꞌyyb nesaa doo."
41,1,40,"Rog manahuuh do Jesus haso däk do panyyg nꞌaa hahỹỹhTi mꞌ ajꞌyy rog manahuuh do hanäng do ana mä Jesus wë. Ti mꞌ tabahyy häng mä ta taron nu paa me, tetsẽẽ mä Jesus bado hõm hyb nꞌaa ta nahëëh. Hahỹỹ dꞌ mä ta kyyh:—Makarẽn bä mahajaa né hẽ nahäh ỹ mado hõm —näng mä ta kyyh."
41,1,41,"Ti mꞌ Jesus tꞌyyd mehĩĩn mäh. Ti mꞌ tamoo däng ta hã, ti mꞌ taky hadoo:—Ej. Ỹ karẽn —näng mäh. —Hasꞌoo däg! —näng mä ta kyyh. Ti mꞌ nayyw hẽ kä mꞌ ta nahëë badoo wät. Hasꞌoo däg kän mäh."
41,1,43,"Ti mꞌ baad tabaherꞌoot ta hã: —Maherꞌood manä ta wób sa hã —näng mäh. —Ahõm jajé naga hẽ Pꞌop Hagä Do tób nꞌaa yt hã moo wät do wë. Mametä ta hã õm hasꞌoo däk doo. Mamoo wäd Mosees mejũũ do paah, ta ti hedoo pé ji nahëë badoo wät do heen nꞌaa, pꞌaa hẽnh baad mabahadoo hyb nꞌaa Pꞌop Hagä Do matym gó, baad sahõnh hẽ rabahapäh hyb nꞌaa õm hasꞌoo däk doo —näng mä Jesus ta hã.Ti mꞌ tamejõ hõm."
41,1,45,"Tii dꞌ né paawä Jesus maherꞌoot, dooh mꞌ taky dahé bä. Taherꞌoot mä tamahõm me. Jé padꞌyyt hẽ rapanyyg enä hõm mäh. Ti hyb nꞌaa kä mꞌ dooh Jesus haja wäd bä sa panang hẽnh tahõm bä rabahapäh bä kä. Dawë hã kä mꞌ takanꞌoo kän. Ti hadoo né hẽ mꞌ jé padꞌyyt hẽ naa rabena ta wë."
41,2,1,"Ajꞌyy kꞌyy gadóm do Jesus haso däk do panyyg nꞌaa hahỹỹhTi mꞌ pawóp hẽ ta ä̃ jawén paa bä, Jesus matëëh pꞌaa hẽnh panang Kapar-Naũm häd näng doo hẽnh. Tii bä mꞌ rapanyyg enä däk, pꞌaa hẽnh mä Jesus bagëë däk tób ta yd nu hedꞌëëh bä. Hajõk mä tꞌĩĩ hẽnh hahꞌũũm. Hajõk mä rakata padëëk tób bä. Du daa mꞌ ta tyw nꞌaa wät pé tób wꞌoo hã na-ããj hẽ. Ti mꞌ Jesus metꞌëëg kän Pꞌop Hagä Do panyyg."
41,2,3,"Ti mꞌ ji meheet pé ajyy ramanaa mä nahëë näng doo, nawät doo, ratóg nä ta tyng jó."
41,2,4,"Du daa mꞌ rakadꞌoo pé ramajë suun paawä mꞌ Jesus wë, gatagꞌuu däk do hyb nꞌaa mꞌ hajõk doo. Ti mꞌ pꞌop ramasäk. Ratyw nꞌaa gasꞌëës mä Jesus bagëët nemuun. Ti mꞌ ramahy kän Jesus wë kä ta tyng jó."
41,2,5,"Ti mꞌ Jesus hꞌyyb hapäh bä mꞌ hatꞌook do rahꞌyy kaꞌeeh do ta hã, taky hadoo nawät do hã:—Tah ỹỹ,Dooh Jesus tꞌaah tado bä. “Tah ỹỹ, najis ỹỹ” Judah buuj raherꞌoot sa da hadoo do hã ramaherꞌoot bä. Tii dꞌ né hẽ sa kyyh. nesaa do a hꞌyyb tym gó hanäng do kado hõm —näng mäh."
41,2,6,Ti mꞌ rabatꞌoonh sa mahang Mosees ky nꞌaa jawꞌyyk do ma mehetëk doo. Ti mꞌ sa hꞌyyb gó raky hadoo: —Hëd nꞌaa mꞌ ti hỹỹ ti dꞌ tabaherꞌoot? Pꞌop Hagä Do taky nꞌaa rejãã ti hỹỹh —näk mä sa hꞌyyb gó. —Jããm né hẽ Pꞌop Hagä Do hajaa nesaa do ji hꞌyyb tym gó hanäng do tado hõm bä —näk mä sa hꞌyyb gó.
41,2,8,"Nayyw hẽ mꞌ Jesus hꞌyyb hapäh mä sa hꞌyyb, ti hyb nꞌaa mꞌ taky hadoo sa hã:—Hëd nꞌaa tii da bë hyb nꞌaa newëë bë hꞌyyb gó? —näng mäh."
41,2,10,"—Hỹỹ kä da —näng mäh. —Bë bahapäh hyb nꞌaa ỹỹh, Ajꞌyy Hadoo Do Hỹ Pong Jé Hana Doo, ỹ hajaa sa hã hanäng do nesaa do ỹ ado hõm bä, ỹ haso däk da nahëë näng doo —näng mä Jesus kyyh.Tii bä mꞌ kꞌyy gadów däk do hã taky hadoo:"
41,2,11,"—Asꞌëëg gꞌëëd, mado däg a tyng, ahõm kä a tób hẽnh —näng mä Jesus ta hã."
41,2,12,"Ti mꞌ tabasꞌëëg gëët, tabado däk mä ta tyng, ahõm kän mä hajõk do matym gó. Tii bä kä mꞌ, rameuuj kän sa hꞌyyb gó. Ti mꞌ Pꞌop Hagä Do hã rajꞌaa etsë. Hahỹỹ dꞌ mä sa kyyh:—Dooh ãã hapäh pé hỹ hedoo péh —näk mä sa kyyh."
41,2,13,Rewi häd näng do Jesus naëënh do panyyg nꞌaa hahỹỹhTi mꞌ Jesus bahõm ẽnh karajꞌaa Garirej häd näng doo hẽnh. Hajõk mä hanꞌaa ta wë. Ti mꞌ Jesus ma metëëk sa hã.
41,2,14,"Ti mꞌ ta jawén, Jesus bawät bä kä, tabahapäh Rewi häd näng doo, sa wahë nꞌaa Roma buuj ky gabuuj dajẽẽr tagahedꞌaak bä hasooh doo. Aw-Pew tꞌaa mꞌ ti Rewi. Ti mꞌ Jesus ky hadoo ta hã:—Bꞌëëp ana wë ỹỹ, hëp ỹ hata mabahadoo hyb nꞌaa —näng mäh.Ti mꞌ Rewi basꞌëëg gëët, ahõm kän mä ta sii."
41,2,15,"Ta jawén, Rewi tób bä Jesus bawëh bä mꞌ, hajõk dajẽẽr gahedꞌaak doo, Matew hepꞌëëh doo,Judah buuj sa wób né ti dajẽẽr gahedꞌaak doo. Roma buuj hã kepꞌaak do rabataa. Ta see pé noo gó dajẽẽr gahedꞌaak do rawedii sa wakããn. Ta bahä̃nh ragahëën dajẽẽr, sa wë ta uuh baym hyb nꞌaa. Ti hyb nꞌaa Judah buuj wób dooh ragenaag bä dajẽẽr gedaag nꞌaa. ta wób sa hã pé nesaa do moo hebꞌooh do na-ããj hẽ rabana rabawëh hyb nꞌaa Jesus sii, Jesus ma matëg sa sii. Hajõk né hẽ mꞌ Jesus sii hebꞌooh doo."
41,2,16,"Ti mꞌ Pariséw wób, Mosees ky nꞌaa jawꞌyyk do ma mehetëk do rabahapäh bä mꞌ ta ti hedoo do sa sii Jesus bawa doo, Jesus ma matëg hã rabeaanh:—Hëd nꞌaa dajẽẽr gahedꞌaak do sa sii, ta wób na-ããj hẽ nesaa do moo hebꞌooh do sa sii tabawëh? —näk mä sa kyyh."
41,2,17,"Ti mꞌ reaanh do Jesus maa napäh bä, panyyg gó taky gadoo: näng kerih doo. Dooh ỹ ahyy bä hỹ pong jé naa Pꞌop Hagä Do karẽn doo da habok redꞌoo do ỹ naëënh hyb nꞌaa. Ỹ ahyng, nesaa do moo hebꞌooh do ỹ naëënh hyb nꞌaaJesus wén naëënh, nesaa do raberéd hõm hyb nꞌaa, Pꞌop Hagä Do hã rahꞌyy kaꞌeeh hyb nꞌaa kä. —näng mä Jesus kyyh Pariséw sa hã."
41,2,18,"Jesus hã reaanh do ratayy do ky nꞌaa hahỹỹhTi anäng paa mꞌ ta heen nꞌaa Jowãw nu gahemꞌuun do ma matëg, Pariséw na-ããj mäh, ranoo kanawa doo me rawehꞌëëh Pꞌop Hagä Doo. Ti mꞌ ta wób reaanh mä Jesus hã:—Jowãw ma matëg, Pariséw ma matëg na-ããj hẽ ranawa Pꞌop Hagä Do rahyb nꞌaa esee hyb nꞌaa. Hëd nꞌaa a ma matëg tii dꞌ ranadꞌoo? —näk mäh."
41,2,19,"Ti mꞌ panyyg ky nꞌaa gó Jesus ky gadoo. Hahỹỹ dꞌ mä ta kyyh:—Ketꞌëë do jäm nꞌaa hẽnh ji atsꞌyyt doo, dooh ratabëëj bä ranoo kanawa do heen nꞌaa ta patug panꞌaa sa mahang tagꞌëëd bä. Jäm bawät nä bä rawëë hadꞌyyt hẽ. Dooh ratay bä. Ti awät da ti noo gó sa najiis, ta patug panꞌaa, rado hõm sa mahä̃nh. Ti noo gó da ratay känHahỹỹ dꞌ Jesus hanäng pé ta tii hã: Ta ma matëg sii tabawät nä bä, dooh ratay bä. Sa mahä̃nh Jesus badoh bä, tii bä da ratay kän. —näng mäh."
41,2,21,Ti mꞌ panyyg wób ky nꞌaa gó Jesus ky gadoo nä reaanh doo. Hahỹỹ dꞌ mä ta kyyh:
41,2,23,"Saab ky nꞌaa hahỹỹhSaab hã mꞌ, Judah buuj rakamehehãk do noo gó mꞌ, Jesus ta ma matëg sa sii joom tiriig banäng doo me mꞌ ratabës. Ramahõm me mꞌ, ta ma matëg tiriig ag mä ratehꞌyyp rabawa hyb nꞌaa."
41,2,24,"Ti mꞌ Pariséw sa sii habong do raky hadoo Jesus hã:—Mahegãã! Hëd nꞌaa a ma matëg raky nadaheeh ër ky nꞌaa jawꞌyyk do Saab ky nꞌaa hã? Saab hã ramoo bokDooh ji moo wäd bä Saab hã, Mosees ky nꞌaa jawꞌyyk do mejũũ. Takꞌëp Pariséw rahyb nꞌaa jewꞌyyk Saab. Sa hã mꞌ Jesus ma matëg ramoo bok, tiriig ag ratehꞌyyp do hyb nꞌaa. —näk mä sa kyyh."
41,2,25,"Ti mꞌ Jesus ky hadoo sa hã:—Dooh bë nerꞌood bä gꞌeeh nyy da ër wahë makũ Dawi badꞌoo, tii, ta hataa rabasꞌaah bä? Dawi ajëë suun mä Pꞌop Hagä Do sa hã kahesé do tób nꞌaa yt hã, ti mꞌ ta hataa daheeh rabawa pãw Pꞌop Hagä Do sa hã kahesé do tób nꞌaa yt hã hatoonh doo, jããm hẽ né paawä ta ti tób yt hã moo hebꞌooh do hawꞌaa ta ti pãw Mosees ky nꞌaa jawꞌyyk do hyb nꞌaa. Dawi dooh rahaja bä paawä rawa bä ta ti pãw., sa waa tamah bä?"
41,2,27,"Ti mꞌ taky hadoo ẽnh:—Ji kamehꞌããk do hyb nꞌaa Pꞌop Hagä Do wén pahuuj wät paa ji kamehꞌããk do heen nꞌaa. Dooh ji tapahuuj bä ji kamehꞌããk do heen nꞌaa hyb nꞌaa —näng mäh. —Ti hyb nꞌaa, ỹỹh, Ajꞌyy Hadoo Do Hỹ Pong Jé Hana Doo, Saab ky nꞌaa hã sii hẽ ỹ mejũũ —näng mä Jesus Pariséw sa hã."
41,3,1,Moo gadóm do panyyg nꞌaa hahỹỹhTa see pé noo gó Jesus bahõm ẽnh tób Pꞌop Hagä Do panyyg rayd naherot doo hẽnh. Ti yt hã mꞌ tabasooh ajꞌyy moo gadóm doo.
41,3,2,"Tii bä mꞌ ta wób ramatakëë mä Jesus ajꞌyy moo tahaso däg bä Saab hã. Ta moo tahaso däg bä, Jesus moo wät né hẽ Saab hã kä sa hã. Rakarẽn paawä mꞌ Jesus raky nꞌaa tapaa Jesus ky nadaheeh do Mosees ky nꞌaa jawꞌyyk doo."
41,3,3,Ti mꞌ Jesus ky hadoo ajꞌyy hã:—Agꞌëëd däg sa mahang.
41,3,4,"Ti mꞌ taky hadoo ta wób sa hã:—Nyy da ër ky nꞌaa jawꞌyyk do metëëk Saab ky nꞌaa hã? Hꞌëëd ti tawꞌããts hẽ ji moo wät Saab hã? Baad hadoo do ji moo wät, nesaa do ji moo wät? Ji da hadoo do ji edꞌëëp Saab hã, ji da hadoo do ji dajꞌëëp Saab hã? —näng mä Jesus kyyh sa hã.Rahapëë né paawä mꞌ, dooh mꞌ raky gado bä."
41,3,5,"Ti mꞌ kawajꞌããn gó Jesus ty kawõõt sa wë. Tahyb nꞌaa tón mä sa hꞌyyb tym ganahoot do hyb nꞌaa mꞌ. Ti mꞌ ajꞌyy hã kä taky hadoo:—Madajoow a mooh! —näng mäh.Ti mꞌ ta moo tadajoow däk. Ahub däg kän mäh, baad däg mä ta moo kä."
41,3,6,Ti mꞌ nayyw hẽ mꞌ Pariséw rabanꞌyyh. Eróts karapee sii hẽ mꞌ rakanerꞌoot mä nyy dꞌ rabadꞌoo Jesus radajꞌëëp hyb nꞌaa.
41,3,7,"Hajõk mä Jesus genꞌaak do hahꞌũũm do ta sii panyyg nꞌaa hahỹỹhTi mꞌ karajꞌaa hẽnh Jesus ta ma matëg sii hẽ mꞌ rabawëëj kän. Hajõk mä Garirej häj nꞌaa hẽnh naa Jesus jawén hahꞌũũm. Raky nꞌaa napäh bä mꞌ sahõnh hẽ Jesus moo wät doo, rabana Judah häj nꞌaa hẽnh naa, panang Jerusarẽnh häd näng doo hẽnh naa, Idumeej häj nꞌaa hẽnh naa, tamii Joradãn tamyyj däk hẽnh naa. Ta wób mä Tiir, Sidõn panang häd enäh do häj nꞌaa hẽnh naa."
41,3,9,"Hajõk do hyb nꞌaa mꞌ, Jesus mejũũ ta ma matëg rabenäm hyb nꞌaa marakate ta pooj jé, ragatatug däk do hyb nꞌaa ta hã. Hajõk sa nahëë heso hõm do hyb nꞌaa mꞌ, nahëë enäh do rawén gatatug kän ta wë. Rakarẽn mä ramoo kajäk ta hã."
41,3,11,"Jesus karapꞌaar hꞌyyb nesaa do hã hadäk do rabahapäh bä mꞌ, tũũ mꞌ rakajäk ta matym gó. Takꞌëp mä rageëënh:—Õm Pꞌop Hagä Do Tꞌaah! —näk mäh."
41,3,12,"Jesus ky geꞌỹỹm mä karapꞌaar hꞌyyb nesaa doo, ranaherꞌoot hyb nꞌaa mꞌ ta ky nꞌaa."
41,3,13,Jesus asëm do 12 hedoo do tamejũũ do panꞌaa panyyg nꞌaa hahỹỹhTi mꞌ Jesus basëëk waëë jó. Tanaëënh mä ta wë tahꞌyyb däng doo. Ti mꞌ rabahõm ta wë.
41,3,14,"Sa mahang tasëm mä 12 ta hataa, ta sii rababok hyb nꞌaa, tamejũũ hyb nꞌaa ta ky nꞌaa rabaherꞌoot hyb nꞌaa. Tanoo mä sa hã karapꞌaar hꞌyyb nesaa do rabahajaa rabahebë hyb nꞌaa."
41,3,16,"Hahỹỹ mꞌ 12 hedoo do tamejũũ doo: Simaw mäh, “Peed” ta häd nꞌoo däk doo. Ta jawén mä Sebedew taah, Tsijaag, Jowãw häd enäh doo, “Darung Do Taah” tamaneëënh doo."
41,3,18,"Ta jawén mä Ãn-Deréh, Pirip, Batoroméw, Matew, Toméh, Tsijaag see Aw-Pew tꞌaah, Tadéw, Simaw Serot,Judah buuj sa häj nꞌaa bä Roma buuj ramejũũ noo gó, Judah buuj wób rakarẽn rakamajꞌĩĩ Roma buuj sa wë. Dooh rakarẽn bä Roma buuj mejõ bä sa hã. Roma buuj wë kamajꞌĩĩ do ramaneëënhSerot. Ta ti sa see paa apäh ta ti Simaw rawén maneëënh “Simaw Serot”."
41,3,20,Nesaa Do Yb ky gabuuj gó Jesus moo wät rahanäng do panyyg nꞌaa hahỹỹhTi mꞌ Jesus ta ma matëg sii hẽ rabajëë pꞌëë tób gó. Pꞌaa hẽnh mä rakata padëëk hajõk doo. Du daa mꞌ rabawa pé hajõk do hyb nꞌaa.
41,3,21,"Ta ỹỹn, ta wakããn rapanyyg enä däg bä mꞌ, rabahõm tꞌĩĩ hẽnh rahahëën paawä mꞌ. Sa hã mꞌ baad nado wäd Jesus hꞌyyb."
41,3,22,"Ti mꞌ Mosees ky nꞌaa jawꞌyyk do ma mehetëk do Jerusarẽnh hẽnh naa hanꞌaa doo, hajõk do mahang habꞌëëh doo, raky hadoo ta wób sa hã:—Beresebu,Nesaa Do Yb né hẽ ti Beresebu. karapꞌaar hꞌyyb nesaa do wahë nꞌaa ti adäk ta hã. Ti kyy gó ti tabahebë karapꞌaar hꞌyyb nesaa doo —näk mä sa kyyh."
41,3,23,Ti mꞌ tii dꞌ ky hedoo do Jesus naëënh ta wë. Ti mꞌ panyyg ky nꞌaa gó tabaherꞌoot sa hã. Hahỹỹ dꞌ mä ta kyyh:—Ta daaj hẽ gꞌeeh Nesaa Do Yb takahabë? —näng mäh.
41,3,27,Ti mꞌ taky hadoo ẽnh:
41,3,28,"Ti mꞌ taky hadoo ẽnh:—Né hup ỹ né hẽ hahỹ ỹ herꞌoot doo: Sahõnh hẽ nesaa do ji moo wät doo, sahõnh hẽ Pꞌop Hagä Do ji ky nꞌaa rejãã do na-ããj hẽ Pꞌop Hagä Do mabaan hõm da ji hã. Pꞌop Hagä Do Sahee ky nꞌaa rejãã doo kä, dooh Pꞌop Hagä Do mabaan bä tii. Ta ti hedoo péh, dooh tahëëj bä nesaa do ta hã. Tadajëp jawén paa bä na-ããj hẽ nesaa do adäg hadꞌyyt hẽ ta hã —näng mä Jesus kyyh sa hã. Tii dꞌ tawén edoo mä sa hã, Pꞌop Hagä Do Sahee kyy gó tawén hebë. Sa hã mꞌ Nesaa Do Yb ky gabuuj mäh. Raherꞌoot do hã Pꞌop Hagä Do Sahee raky nꞌaa rejãã."
41,3,31,"Jesus wakããn hehꞌäät do panyyg nꞌaa hahỹỹhTi mꞌ Jesus ỹỹn, ta wakããn sii hẽ mꞌ rakajaa. Ta wꞌoo hã mꞌ rababë däk. Ti mꞌ ramejũũ ranaëënh Jesus. Hajõk mä ta pa hatꞌoonh. Ti mꞌ raky hadoo ta hã:—A ỹỹn, a wakããn, ta wꞌoo hã rababꞌëëh. Õm mä resoos —näk mäh."
41,3,33,"—Jaa ti ëën, jaa ti wakãn haa? —teaanh mäh."
41,4,1,Joom tym ky nꞌaa gó Jesus metëëk do panyyg nꞌaa hahỹỹhTi mꞌ Jesus ma metëëk ẽnh karajꞌaa Garirej häd näng do nabyy me. Hajõk do nu sabuk mä ta hã. Ti hyb nꞌaa mꞌ marakate gó tagatsëg sooh. Hajõk do ayyw bꞌëëh mä ta takëën nabyy me.
41,4,2,Ti mꞌ hajõõ mꞌ tama metëëk mä sa hã panyyg ky nꞌaa me mꞌ. Hahỹỹ dꞌ mä ta kyyh:
41,4,3,—Bë hyb nꞌaa matakä hahỹ panyyg! Hỹ hadoo joom hejóm do bejoom joom tym.
41,4,5,"Joom tym wób kajäk pä ta yt tabahadoo do jó. Kanahën its kꞌããts tii bä. Ti nayyw hẽ taganyyh, kanahën dꞌos do kꞌããts ta hꞌyyb. Tabajuu bä, nayyw hẽ tatsawyy jëng, dooh ta kóm ta hꞌyyb."
41,4,7,"Ta tym wób kajäk sasëng kóm banäng bä. Sasëng gajewäng bä kä, dooh tawëë wäd bä. Ti hyb nꞌaa dooh teag bä."
41,4,8,"Ta tym wób kajäg kän baad tabadoo bä. Taganyyh, baad tabawäng, baad tabeaak. 30 nuu me tabejoom do bahä̃nh tabeag kän baad tabadoo bä kajäk do ta tym wób. 60 nuu me tabejoom do bahä̃nh tabeag kän ta tym wób. 100 nuu me tabejoom do bahä̃nh tabeag kän baad tabadoo bä kajäk do ta tym wób kä —näng mä Jesus. Panyyg gó mꞌ tabehꞌũũm."
41,4,10,"Ta jawén kä mꞌ, ta mab hẽ 12 hedoo do ta ma matëg hẽ kä, ta wób hẽ kä, rabeaanh ta hã nyy dꞌ tahanäng pé mꞌ ti panyyg."
41,4,11,"Ti mꞌ taky hadoo sa hã:—Bë hã Pꞌop Hagä Do anꞌoo däk bë bahapäh hyb nꞌaa pooj jé ji nahapäh do Pꞌop Hagä Do bagꞌããs do ky nꞌaa hã. Ta wób sa hã, sa hꞌyyb gó naa maa newꞌëë kanarẽn doo, sahõnh hẽ takaherꞌoot da panyyg ky nꞌaa me —näng mäh. —Tii dꞌ tawén hadoo, —näng mäh —“Rahegãã hadꞌyyt né paawä mꞌ, dooh mꞌ rahꞌyy genä bä. Ramaa newë hadꞌyyt hẽ né paawä mꞌ, dooh mꞌ tagahꞌood bä sa hã. Dooh né rakarẽn bä Pꞌop Hagä Do hã rahꞌyy kawereem hõm, Pꞌop Hagä Do nawug hõm hyb nꞌaa nesaa do sa hꞌyyb gó hanäng doo”Isajas erii wät doo gó Jesus behꞌũũm.  hã takerii däk tii. —näng mä Jesus kyyh sa hã."
41,4,13,"Ti mꞌ Jesus ky hadoo ẽnh:—Taganahꞌood bä bë hã hahỹ panyyg, nyy dꞌ tagahoot panyyg wób bë hã? —näng mäh."
41,4,14,"—Pꞌop Hagä Do kyyh herot doo, ajꞌyy joom tym hejóm do hadoo."
41,4,15,"Joom tym ta tyw nꞌaa me kajäk do hadoo Pꞌop Hagä Do panyyg maa newꞌëë do wób sa hã. Ramaa newë sii hẽ, nayyw hẽ, Pꞌop Hagä Do panyyg Nesaa Do Yb asog hõm sa hꞌyyb gó naa."
41,4,16,"Pꞌop Hagä Do panyyg maa newꞌëë do wób, pä banäng bä kajäk do hadoo sa hã. Pꞌop Hagä Do panyyg ramaa newë sii hẽ, nayyw hẽ, hꞌyy gadajaa gó ragadoo."
41,4,18,"Pꞌop Hagä Do panyyg maa newꞌëë do wób, joom tym sasëng mahang kajäk do hadoo sa hã. Pꞌop Hagä Do panyyg ramaa napëë né paawä, rahyb nꞌaa newë hadꞌyyt hẽ badäk hahỹỹ hã ji bawät do hã.Ta ti hedoo do raty kanewad hadꞌyyt hẽ. Rahyb nꞌaa tón hadꞌyyt hẽ sa waa, sa taah, nyy dꞌ rabadꞌoo doo. Dajẽẽr hã, sa ma ji tawadii do hã rahyb nꞌaa hꞌũũm. Rahꞌyy karẽn do jawén rababok. Ti hyb nꞌaa Pꞌop Hagä Do panyyg sa hꞌyyb gó hadäk do tawén nahõm. Joom neaak do hado däk tii."
41,4,20,"Pꞌop Hagä Do panyyg maa newꞌëë do wób, joom tym baad tabadoo bä kajäk do hadoo sa hã. Ti ramaa newëë Pꞌop Hagä Do panyyg, baad ragadoo, baad rabenäm sa hꞌyyb gó. Pꞌop Hagä Do karẽn do baad ramoo bok tii kä. Joom 30 nuu me, 60 nuu me, 100 nuu me takejoom do bahä̃nh tabeaak do hadoo tii —näng mä Jesus."
41,4,21,"Ti mꞌ taky hadoo ẽnh:—Bë gataa sooh bë bag, ji waa hood yt hã, ji jó ỹỹh do yt hã bë bejën hyb nꞌaa apäh? Dooh. Ta bag bë dasooh ta tyng jó, baad ta bag däk hyb nꞌaa."
41,4,22,"Ta ti hadoo da ỹ ma metëëk do hã: Sahõnh hẽ sa hã da hẽ kejën nä doo, sahõnh hẽ rahꞌyy ganenäh nä doo, kametä däk né da sa hã. Jé karẽn pé ỹ herꞌoot do tamaa newë bä, tawꞌããts hẽ tahyb nꞌaa matakëë —näng mäh."
41,4,24,"Ti mꞌ taky hadoo ẽnh:—Tawꞌããts hẽ baad bë matakä ti bë maa newëë doo. Bë matakëë do pénh, bë maa newëë do pénh, bë da Pꞌop Hagä Do hꞌyy ganꞌyyh. Ti bahä̃nh baad bë da tahꞌyy ganꞌyyh. Jé hꞌyy ganyy däk doo, ti bahä̃nh Pꞌop Hagä Do banoo nä ta hã ta hꞌyy ganäng doo. Jé kanahën dꞌos hẽ hꞌyy ganäng doo, Pꞌop Hagä Do ado hõm da ta hã kanahën hadꞌos dooTa ti tawén kado hõm sa hã, rahyb nꞌaa manatakëë do hyb nꞌaa. Dooh rahyb nꞌaa pꞌeed bä Pꞌop Hagä Do panyyg hã. —näng mä Jesus."
41,4,26,"Panyyg ky nꞌaa gó Jesus metëëh hahỹỹ hã Pꞌop Hagä Do bagꞌããs do ky nꞌaaTi mꞌ taky hadoo:—Ajꞌyy joom tym hejóm do ky nꞌaa hadoo né hẽ Pꞌop Hagä Do bagꞌããs do ky nꞌaa. Ta ä̃h tatebëj nuuj jé, adëb bä, atsëm, ta ti joom tym ganyyh, tabawäng. Dooh joom hejóm do hapëë bä nyy da tabawäng ti joom. Ta daaj né hẽ joom kꞌããts bawꞌëëh. Pooj jé tagajewäng, tii bꞌ tabaee däk, tii bꞌ tabeag kän. Ta ag wahꞌëë däk bä kä, ta heen nꞌaa hã, tii bä kä joom näng do bakꞌããd kän ta joom, joom ji nu gekãã do nahëë me —näng mä Jesus kyyh."
41,4,30,"Ti mꞌ Jesus ky hadoo ẽnh:—Panyyg see ky nꞌaa me ỹ herꞌoot bë hã Pꞌop Hagä Do bagꞌããs do ky nꞌaa —näng mäh. —Joom motaad häd näng do tym nadꞌëëd is do hadoo né hẽ Pꞌop Hagä Do bagꞌããs doo, tadu doo noo gó. Jããm nadꞌëëd its né paawä ta tym, ji waa ty gamabuuj see bahä̃nh tabawäng. Takꞌëp ta moo bawäng. Tii hã kä tawꞌëëd batooj kän ta hã kä, tabadahẽẽm bäJoom motaad häd näng do ky nꞌaa gó Jesus metëëh nyy da Pꞌop Hagä Do bagꞌããs do kahꞌũũm, ny hadoo ta hã hꞌyy kaꞌeeh do kahꞌũũm. —näng mä Jesus kyyh."
41,4,33,Hajõng ta ti hedoo pé panyyg ky nꞌaa gó Jesus baherꞌoot sa hã Pꞌop Hagä Do panyyg nꞌaa. Jesus herꞌoot mä sa hã rahyb nꞌaa hajaa doo.
41,4,34,"Sahõnh taherꞌoot do sa hã, panyyg ky nꞌaa me mꞌ tamaherꞌoot. Sa mab hẽ, rabedoh bä mꞌ, Jesus baherꞌoot ta ma matëg sa hã nyy dꞌ tahanäng pé panyyg gó tehꞌũũm doo."
41,4,35,"Bahꞌood Jesus meduuk do panyyg nꞌaa hahỹỹhTi noo gó mꞌ, tug bä kä mꞌ, Jesus ky hadoo ta ma matëg sa hã:—Hamäh, ër atsëg hõm karajꞌaa tamyyj jé."
41,4,36,"Ti mꞌ raberéd bꞌëëh hajõk doo, ti mꞌ ragatsëg tꞌoonh marakate gó Jesus gasooh doo gó. Ti mꞌ rabatsëg kän. Marakate wób anꞌaa sa jawén."
41,4,37,"Ti mꞌ takꞌëp bahꞌood bana. Tewëëp mä maadaka. Marakate tetaa mꞌ. Pꞌeets mä marakate bagyyb jëë paawä. Marakate duu hẽnh mä Jesus baỹỹh. Ta nu tyng jó mꞌ ta nu sooh.Ti mꞌ ta ma matëg ramebëë nyyh, ti mꞌ raky hadoo:—Ma matëg! Õm hꞌyy kanapꞌeed! Ër da agꞌyyp! —näk mäh."
41,4,39,"Ti mꞌ tabasꞌëëg gëët, ti mꞌ bahꞌood tameduuk. Ti mꞌ maadaka hã taky hadoo:—Bag hẽnh!Ti mꞌ bahꞌood badoo wät. Badatih däk mäh."
41,4,40,Ti mꞌ taky hadoo sa hã:—Hëd nꞌaa takꞌëp bë beỹỹm? Dooh Pꞌop Hagä Do hã bë hꞌyy kae nä bä? —näng mäh.
41,4,41,"Ti mꞌ takꞌëp mä rabeỹỹm bong, ti mꞌ rakanerꞌoot sa mab hẽ:—Jaa ti hỹỹ éh? Bahꞌood, maadaka sii hẽ raky daheeh! —näk mä sa kyyh."
41,5,1,"Karapꞌaar hꞌyyb nesaa do ajꞌyy hã hadäk do Jesus ahꞌeed hõm do panyyg nꞌaa hahỹỹhTi mꞌ rakajaa Geras buuj sa häj nꞌaa bä, karajꞌaa tamyyj jé. Ti mꞌ Jesus gatsëg nyyh jawén paa bä mꞌ, ajꞌyy karapꞌaar hꞌyyb nesaa doo, mera doo, nayyw hẽ mꞌ tabana ta wë. Pä gabaho doo gó, panang buuj dejëp do sa kamag nꞌaa radebong doo bä naa tabana. Tii bꞌ né hẽ mꞌ tabaheꞌỹỹh. Dooh mꞌ hajaa pé moo mawyyt péh. Haak sapuuw hadoo doo me né hẽ mꞌ ramoo mawꞌyyd né paawä mꞌ, dooh mꞌ rahaja bä. Hajõõ nuu me mꞌ haak sapuuw hadoo doo me ramoo mawyyt, ratsyym mawꞌyyd paawä mꞌ. Ti mꞌ tagahetꞌëëh mä haak sapuuw hadoo doo. Sapaar ta tsyym pëm tagahetꞌëëh né mꞌ tii dꞌ ẽnh. Dooh ta hã hajaa meduuk péh."
41,5,5,"Adëb bä, atsëm na-ããj mä tabahewꞌëët kamag habong hẽnh, waëë jó na-ããj hẽ. Takꞌëp mä tageëënh, ta daaj hẽ mꞌ takahejꞌooh pä bäh me."
41,5,6,"Dawëë naa mꞌ Jesus tabahapäh bä mꞌ, wajꞌaa däk mä ta wë. Ti mꞌ ta taron nuu me mꞌ tabahyy häng Jesus wë. Ti mꞌ takꞌëp mä ta kyyh:—Hꞌëëd makarẽn wë ỹỹ, Jesus, Pꞌop Hagä Do Tꞌaah, Sahõnh hẽ Bahä̃nh Hadoo Do Tꞌaah? Maky dëë Pꞌop Hagä Do häd gó, dooh da ỹ marejã bä! —näng mäh."
41,5,9,"Ti mꞌ Jesus beaanh ta hã:—Nyy dꞌ a häd? —näng mäh.—“Hajõk Doo” ãã häd, —näng mäh —hajõk do hyb nꞌaa ããh —näng mäh."
41,5,11,"Hajõng mä too yb tii bꞌ habëëh karajꞌaa takëën hã, wajapëm doo bä. Ta tii bꞌ mä sa waa rabahewꞌaa. Ti mꞌ karapꞌaar hꞌyyb nesaa do rabetsẽẽ Jesus hã:—Manꞌoo ãã ajëë pëë too yb hã —näk mäh."
41,5,13,"Ti mꞌ Jesus banoo tii dꞌ sa hã. Ti mꞌ karapꞌaar hꞌyyb nesaa do benä kän ajꞌyy hã hanäng do paah, too yb hã mꞌ rabajëë pä kän. Hajõng mä ti too yb. 2 miw mäh. Ti mꞌ rameraa bong, ti mꞌ rawajꞌaa wëënh tame, tame mꞌ rakejäg bëënh. Ti mꞌ tꞌõp mä rapehä̃s."
41,5,14,"Ti mꞌ too yb hagã nꞌaa wajꞌaa bong mäh. Sa panang bä, panang nedaa bä na-ããj mä ramaherꞌoot sahõnh hẽ rahapäh doo. Ti mꞌ panang buuj rabanꞌyyh tꞌĩĩ hẽnh, rabahegꞌããs hyb nꞌaa ky nꞌaa näng doo."
41,5,15,"Ti mꞌ Jesus wë rakajaa bä kä, rabahegãã kän ajꞌyy hajõng do karapꞌaar hꞌyyb nesaa do hanäng do paah. Asooh mäh, saroor näng mäh, baad däg mä ta hꞌyyb tym. Ti mꞌ rabeỹỹm bong. Ti mꞌ, ta ti hapꞌëëh do paa rabaherꞌood kän hanꞌaa do sa hã kä ta ti ajꞌyy karapꞌaar hꞌyyb nesaa do hanäng do paa ky nꞌaa. Too yb ky nꞌaa na-ããj mäh."
41,5,17,"Ti mꞌ hanꞌaa do rabetsẽẽ Jesus hã, tabahõm hyb nꞌaa sa häj nꞌaa bä naa."
41,5,18,"Ti mꞌ Jesus gatsëg sooh bä mꞌ, ajꞌyy karapꞌaar hꞌyyb nesaa do hanäng do paa betsẽẽ Jesus hã, Jesus sii tabahõm hyb nꞌaa."
41,5,19,"Dooh mꞌ Jesus karẽn bä ta sii ajꞌyy ahõm bä. Hahỹỹ dꞌ mä Jesus kyyh ta hã:—Ahõm nä a yb, a ỹỹn, a wakããn wë. Maherꞌood sa hã sahõnh hẽ tawꞌããts hẽ hadoo do a hã Takꞌëp Hyb nꞌaa Jawyk Do badꞌoo doo. Maherꞌood sa hã nyy da õm tatꞌyyd mehĩĩn doo —näng mä Jesus kyyh ta hã."
41,5,20,"Ti mꞌ ajꞌyy bahõm kän. Hëëj bód, Dekaporis häd näng doo bä taherꞌoot mä takꞌëp hanäm do Jesus badꞌoo do ta hã. Ti mꞌ sahõnh hẽ maa napꞌëëh do rahyb nꞌaa meuunh mäh."
41,5,21,"Ỹỹnh hasꞌoo däk do ky nꞌaa, karapee hꞌyy ganä däk do ky nꞌaa daheeh hahỹỹhTi mꞌ Jesus batsëg hõm bä pꞌaa hẽnh karajꞌaa ta myyj jé, tabagꞌëëd däk bä ta takëën hã, hajõk nu sabug däk."
41,5,22,"Ti mꞌ ajꞌyy Jaj-Ro häd näng do bana Jesus wë. Tób Pꞌop Hagä Do panyyg rayd naherot do sa wahë nꞌaa see mꞌ tii. Ti mꞌ Jesus tabahapäh bä, ta taron nuu me mꞌ tabahyy häng ta wë. Ti mꞌ takꞌëp mä tabetsẽẽ ta hã. Hahỹỹ da mꞌ ta kyyh:—Edah tok ỹ tadajëp. Bꞌëëp ỹ karẽn paawä. Moo dëë ta hã tabahub däk hyb nꞌaa, tabedëp hyb nꞌaa —näng mäh."
41,5,24,"Ti mꞌ Jesus bahõm ta sii. Tabahõm bä hajõk mä hahꞌũũm ta sii, gatatꞌuuk mä ta hã."
41,5,25,"Sa mahang ti awät mä ỹỹnh. Majyyw mä ta nahëëh. 12 mꞌ ta baab ta nahëë badäk. Hajõk mä mediko hegãã bong do ta nahëëh. Mediko moo mꞌ tahoop. Dooh mꞌ rahaja bä. Ta wë hanäng do tahäj jëë né paawä mꞌ, dooh mꞌ tahasꞌoo däg bä. Tegꞌyys mä tii bä ta nahëëh."
41,5,27,"Jesus taky nꞌaa napäh bä mꞌ, ta jó gadäk hẽnh mä tabana ta wë hajõk do mahang. Ta saroor hã mꞌ tamoo däng. Tii dꞌ tawén dꞌoo mäh, ta hꞌyyb gó mꞌ taky hadoo: “Ta saroor hã ỹ moo dëë bä, ỹ dꞌ ahub däk tii bä”, näng mä ta hꞌyyb gó."
41,5,29,"Tii bä kä mꞌ, nayyw hẽ mꞌ dooh wäd mä ta hã ta nahëëh. Ta hã mꞌ tahegãã bä, ta hꞌyyb gó, hasꞌoo däk mäh."
41,5,30,"Tii bä mꞌ nayyw hẽ mꞌ Jesus hegãã bä mꞌ ta hã naa anyyh ta ky gabuuj. Ti mꞌ ta jawén pꞌaa hẽnh tabegãã wät hajõk do mahang, ti mꞌ teaanh:—Jaa saror ỹỹ hã moo däng? —näng mäh."
41,5,31,Ti mꞌ ta ma matëg raky hadoo:—Nepäh a hã hajõk gatatꞌuuk do a hã? —näk mäh. —Hëd nꞌaa ti meaanh?
41,5,33,"Ti mꞌ ỹỹnh hegãã bä kä mꞌ ta hã hasꞌoo däk mäh, ana mä Jesus wë, ti mꞌ tabahyy häng mä ta taron nuu me ta wë. Kajajãn mä ta ä̃m nꞌaa. Ti mꞌ sahõnh hẽ mꞌ tabaherꞌood jëng ta hã."
41,5,34,"Ti mꞌ Jesus ky hadoo ta hã:—Tok ỹỹ, õm hasꞌoo däk Pꞌop Hagä Do hã mahꞌyy kaꞌeeh do hyb nꞌaa. Ahõm kä hꞌyyb näm doo me. Dooh wäd a nahëë kä —näng mäh."
41,5,35,"Jesus berꞌoot nä bä mꞌ, rakajaa ajyy Jaj-Ro tób bä naa. Ti mꞌ raky hadoo Jaj-Ro hã:—A toog hꞌyy gakog hõm —näk mäh. —Hëd nꞌaa ti mahꞌyyb panasꞌëëh ma matëg? —näk mäh."
41,5,36,"Dooh mꞌ Jesus hyb nꞌaa pꞌeed bä panäk do sa kyy hã. Hahỹỹ dꞌ mä ta kyyh Jaj-Ro hã:—Mahyb nꞌaa tón manäh. Hã ỹ hꞌyy kasadëë! Ti ta bahä̃nh mä dooh mꞌ tanꞌoo bä hajõk do rahõm ta sii. Jããm mä takarẽn Peed, Tsijaag, Tsijaag hỹỹj Jowãw häd näng doo. Jesus rakajaa bä mꞌ Jaj-Ro tób bä kä tahapäh mä séd dó mꞌ raräb bä rabë bä. Aꞌoot mä ta wób. Ti mꞌ tabajëë suun tób gó, ti mꞌ taky hadoo sa hã:—Hꞌëëd ti bë haräp? Hꞌëëd ti bë haꞌoot? Karapee dooh tadajëb bä. Aỹỹh tii —näng mäh. Tii bä mꞌ Jesus raky kawewꞌaam.Jesus mejũũ rabanꞌyyh jawén paa bä mꞌ, tatsꞌyyt mä karapee yb, karapee ỹỹn, ta ma matëg ta sii hanꞌaa doo, ti mꞌ rabajëë pꞌëë karapee hasooh hẽnh."
41,5,41,"Ti mꞌ tamoo maso däk, ti mꞌ taky hadoo ta hã:—Tabita kũm —näng mä ta kyyh. “Maruus, asꞌëëg gꞌëëd!”, tahanäng pé mꞌ tii."
41,5,42,"Tii bä mꞌ, nayyw mä tabasꞌëëg gëët, awäd däk mäh. 12 mꞌ ta baab nꞌaa. Tii bä mꞌ, takꞌëp mä rameuuj bong. Ti mꞌ takꞌëp Jesus mejũũ sa hã ranaherꞌoot hyb nꞌaa ta ti ky nꞌaa. Ti mꞌ tamaherꞌoot sa hã rabanoo hyb nꞌaa maruus awa."
41,6,1,Ta panang bä Jesus raty nꞌaa gesꞌyyk do panyyg nꞌaa hahỹỹhTi mꞌ ta tii bä naa Jesus ta ma matëg daheeh rabahõm panang tabawäng do paa hẽnh.
41,6,2,Saab hã kä mꞌ tama metëëk tób Pꞌop Hagä Do panyyg rayd naherot do yt hẽ. Hajõk maa newꞌëë do rahyb nꞌaa meuunh mä taherꞌoot do sa hã. Ti mꞌ raky hadoo:—Nꞌyy hẽnh naa taherꞌoot do Pꞌop Hagä Do ky nꞌaa? —näk mäh. —Nꞌyy hẽnh naa tahꞌyy ganäng doo? —näk mäh. —Nyy da tabadꞌoo tapehuunh doo? —näk mä sa kyyh.
41,6,7,"Ta ma matëg 12 hedoo do Jesus mejũũ do panyyg nꞌaa hahỹỹhTi mꞌ tanaëënh 12 hedoo do ta ma matëg ta wë. Ti mꞌ Jesus anoo mä sa hã karapꞌaar hꞌyyb nesaa do rabahajaa rabahebë hyb nꞌaa. Pawóp hẽ kenꞌyyh mä tamejũũ rabahõm Jesus badꞌoo doo da rabadꞌoo hyb nꞌaa. Hahỹỹ da mꞌ tamejũũ:—Dooh dꞌ bë mahũũm péh, pãw hadoo péh, ta hood hadoo péh, ta säm hadoo péh. Jããm hẽ da bë mahũũm tatu —näng mäh. —Jããm ub da bë saroor bë hã hadäk do bë gahõm. Bë tsyym suun hẽ kä bë padedëëk —näng mä ta kyyh."
41,6,10,"Bë nu kajäg bä ta wób tób bä, tii bä da bë ayyw dó sa panang bë beréd hõm bä kä."
41,6,11,"Jé bë raganado bä, bë ramaa nanewë bä bë herꞌoot doo, bë ahõm sa mahä̃nh. Sa panang bä naa bë ahõm bä bë tsyym suun bë tepyng padäg kꞌããts. Tii da bë badꞌoo, rabahapäh hyb nꞌaa dooh baad tado bä Pꞌop Hagä Do panyyg raky nadaheeh doo —näng mä ta kyyh sa hã."
41,6,12,"Ti mꞌ rabahõm kän. Raketyn hõm. Jé padꞌyyt hẽ mꞌ rabaherꞌoot reréd hõm hyb nꞌaa nesaa doo. Hajõng karapꞌaar hꞌyyb nesaa do rahebëë hõm mäh. Hajõk nahëë enäh do ta syyj me mꞌ ratahedꞌyyd hõm, heso hõm mäh."
41,6,14,"Jowãw nu gahemꞌuun do dajëp do panyyg nꞌaa hahỹỹhTi mꞌ Garirej häj nꞌaa wahë nꞌaa, Eróts häd näng doo, taky nꞌaa napäh tii. Dawëë mꞌ Jesus raky nꞌaa napëë däk. Hahỹỹ dꞌ mä ta wób sa kyyh:—Jowãw nu gahemꞌuun do paa né tii, dejëp do mahang ganä wät doo. Ti hyb nꞌaa tawén kabajꞌaa —näk mä sa kyyh."
41,6,15,—Ta ti Eriij pꞌooj ub hawät do paah —näk mä ta wób sa kyyh.Ti mꞌ ta wób hẽ raky hadoo:—Pꞌop Hagä Do ky nꞌaa rod pꞌooj ub habong do paa hadoo pé ta tii —näk mä sa kyyh.
41,6,16,"Eróts ky nꞌaa napëë däk bä kä ta wób herꞌoot doo, taky hadoo:—Jowãw nu gahemꞌuun do tii, ỹ mejũũ do paa ranu gahõg hõm. Ganä wät dejëp do paa mahang! —näng mä Eróts kyyh."
41,6,17,"Eróts né ti mejũũ do paa ramoo maso däk, ramoo mawꞌyyd däk, radawäts gëët Jowãw nu gahemꞌuun doo. Tii dꞌ Eróts wén dꞌoo mäh, Erodija, ta hỹỹj Pirip häd näng do ỹỹm hyb nꞌaa. Eróts gatꞌëë däk mä Erodija, ta hỹỹj ỹỹm. Ti hyb nꞌaa mꞌ Jowãw ky hadoo paa ta hã:—Dooh Pꞌop Hagä Do ky nꞌaa jawꞌyyk do anꞌoo bä magatꞌëë bä a hỹỹj ỹỹm. Jowãw kyyh hyb nꞌaa mꞌ Erodija ty nꞌaa gesyyg kän, tawén kawajꞌããn kän ta wë. Takarẽn paawä mꞌ tamejũũ radajꞌëëp Jowãw. Du daa mꞌ. Eróts mo nꞌaa jesuu mä Jowãw. Eróts mä eỹỹm Jowãw hã. Tahapäh mäh, baad ub né hẽ ti Jowãw bawät Pꞌop Hagä Do matym gó. Tsyt hẽ Pꞌop Hagä Do wë Jowãw bawät tahapäh. Eróts maa newëë bä mꞌ Jowãw herꞌoot doo, dooh mꞌ baad tado ta hꞌyyb gó. Ti hadoo né hẽ, tamen mä Jowãw herꞌoot do tamaa newë bä. Series,  Series, "
41,6,21,"Tii bä kä mꞌ, ti bahä̃nh kä mꞌ, Erodija bawyyd kän nyy dꞌ tabadꞌoo. Eróts ta yd enäng do heen nꞌaa noo gó mꞌ Eróts moo wät jäm. Tatsyyd bong mä ta karapee sa wahë nꞌaa, ta warahén sa wahë nꞌaa, sahõnh hẽ mꞌ ky nꞌaa etsëëh do Garirej häj nꞌaa bä naa. Ti mꞌ, jäm noo gó mꞌ, Erodija toog bana tabajäm hyb nꞌaa sa matym gó. Baad mä maruus sa matym gó, Eróts matym gó na-ããj mäh. Ti hyb nꞌaa mꞌ Eróts ky hadoo ta hã:—Metsꞌẽẽ hã ỹ makarẽn péh. Ỹ anoo né da a hã —näng mä ta kyyh. Pꞌop Hagä Do häd gó mꞌ ta ky däng:—Metsẽẽ pé hã ỹỹ, ỹ anoo né da a hã. Wë ỹ hanäng do uuh ỹ anoo da a hã, makarẽn bä. Né hup ỹ né hẽ tii —näng mä Eróts kyyh. Ti mꞌ maruus banyyh ta ỹỹn wë tabeaanh hyb nꞌaa tetsẽẽ pé Eróts hã. Ti mꞌ ta ỹỹn ky hadoo:—Metsꞌẽẽ Jowãw nu gahemꞌuun do nu gabóg —näng mäh."
41,6,25,"Ti mꞌ nayyw hẽ mꞌ maruus matëëh pꞌaa hẽnh. Ti mꞌ tabetsꞌẽẽ kän:—Na, ỹ karẽn nayyw hẽ mabanoo hã ỹỹ Jowãw nu gahemꞌuun do nu gabóg ta hood gó —näng mä maruus kyyh Eróts hã."
41,6,26,"Ti mꞌ takꞌëp sa wahë nꞌaa hyb nꞌaa tón wät mäh. Ti hadoo né hẽ, ta ky bajawaa do hyb nꞌaa mꞌ, tatsyyd bong do taky däng do ramaa napäh do hyb nꞌaa mꞌ, tawén wanadii."
41,6,27,"Ti mꞌ nayyw hẽ mꞌ tamejũũ warahén see Jowãw tadajꞌëëp hyb nꞌaa, tamanaa hyb nꞌaa ta nu gabóg. Ti mꞌ warahén bahõm Jowãw ragadahewꞌëës doo hẽnh, tadajꞌëëp mä Jowãw, tanu gahõg hõm mäh. Tamanaa mä ta hood gó, tanꞌoo däk mä maruus hã. Ti mꞌ maruus gado däk, tanꞌoo däg kän mä ta ỹỹn hã kä."
41,6,29,"Ti mꞌ Jowãw ma matëg ky nꞌaa napëë däk bä mꞌ, rabana rabehëën ta hub. Ti mꞌ ti mꞌ radasuun jëng gabaho doo gó, kamag hood nꞌaa gó."
41,6,30,"Jesus pahuunh do 5 miw sa waa panyyg nꞌaa hahỹỹhTi mꞌ 12 hedoo do Jesus mejũũ do rababaaj nä Jesus wë. Ti mꞌ rabaherꞌoot ta hã sahõnh hẽ rametëëk doo, ramoo bok doo."
41,6,31,"Ta tii bä mꞌ séd dó mꞌ ta wë hegꞌããs doo. Séd bä mꞌ ranu kejäk do hyb nꞌaa, du daa mꞌ Jesus ta hataa daheeh rabawa péh. Ti hyb nꞌaa mꞌ Jesus ky hadoo ta hataa sa hã:—Hamäh, ër ahꞌũũm ta wób rabedoh hẽnh, bë kamehꞌããk hyb nꞌaa —näng mäh."
41,6,32,Ti mꞌ sa mab hẽ mꞌ rabahõm marakate gó ta wób rabedoh bä paawä.
41,6,33,Ta wób mä rahapäh rabanꞌyyh. Ti mꞌ sahõnh hẽ panang bä naa rabahõm ta takëën hã sa pooj jé. Sa pooj jé mꞌ rakajaa.
41,6,34,"Ti mꞌ Jesus basoop bä, hajõk do tabahapäh bä mꞌ, tatꞌyyd mehĩĩn mä sa hã. Bꞌéé hagã nꞌaa tamah do hadoo mä ta hã. Ti mꞌ hajõng ky nꞌaa tama metꞌëëg kän sa hã."
41,6,35,"Tũũh däg bä kä mꞌ ta ma matëg rabana ta wë, ti mꞌ raky hadoo ta hã:—Tũũh däg —näk mäh. —Dawëë hỹỹh. Mamejõ hõm hajõk doo, panang tabanäng bä, sét kenꞌyyh rabajꞌeenh hẽnh na-ããj hẽ, sa waa rabetsẽẽ hyb nꞌaa —näk mä sa kyyh."
41,6,37,Ti mꞌ Jesus ky hadoo:—Bë né hẽ hanoo sa waa —näng mäh.Ti mꞌ raky hadoo:—Ta ti 8 kamarab ji moo wät ta säm —näk mäh. —Ãã né hẽ gꞌeeh ti hetsꞌẽẽ ta ti sa waa pãw? —reaanh mäh.
41,6,38,"Ti mꞌ Jesus beaanh:—Nyy hẽ ti hanäng bë wë pãw? Bë hegãã —näng mä ta kyyh.Ti mꞌ rabahegꞌããs, ti mꞌ raky hadoo:—Ti anäng ji ma poo oow pé pãw. Pawóp its tahꞌỹỹb —näk mä sa kyyh."
41,6,39,"Ti mꞌ Jesus mejũũ ramejũũ hajõk do rabehyy bꞌëëh hyb nꞌaa jawii jó. Ti mꞌ rabehyy bꞌëëh, 50 kenꞌyyh mä ta wób, 100 kenꞌyyh mä ta wób ketyn hõm doo."
41,6,41,"Ti mꞌ Jesus basog däk pãw, tahꞌỹỹb na-ããj mäh. Hỹ pong jé taty däng bä mꞌ, Pꞌop Hagä Do hã taky hadoo: Series,  Series, "
41,6,45,"Tamii pong jó Jesus bawät do panyyg nꞌaa hahỹỹhTi mꞌ nayyw hẽ ta ma matëg Jesus mejũũ ragatsëg tꞌoonh marakate gó, ta pooj jé rabahõm hyb nꞌaa Betsaj-Da häd näng do panang nemuun. Ti nuuj jé mꞌ takedëë hõm hajõk do sa hã. Takedëë hõm do jawén paa bä mꞌ tabasëëk mä waëë jó Pꞌop Hagä Do sii taberꞌoot hyb nꞌaa."
41,6,47,"Tabadajuu däk bä mꞌ, karajꞌaa hoo gadꞌoo bä kä mꞌ ta ma matëg rababoo däk. Ta mab hẽ mꞌ Jesus bayyw gëët."
41,6,48,"Ti mꞌ tabahegꞌããs, dooh mꞌ tahõm rahëë doo. Bahꞌood ty gahëm mäh. Ti mꞌ tapajꞌëë pooj jé Jesus bahõm kän sa wë tamii pong jó. Jesus tabëëj paawä mꞌ,"
41,6,49," rabahapäh tamii pong jó hana doo. Takꞌëp mä rabeỹỹm bong. Awaaw bong mäh. Dajëp do sawꞌëëng paa redꞌoo mäh.Ti mꞌ nayyw hẽ mꞌ Jesus berꞌoot sa sii:—Bë eỹỹm manäh! Ỹ ti hỹỹh —näng mäh. Series, "
41,6,51,"Ti mꞌ tagatsëg sooh sa sii. Ti mꞌ bahꞌood badoo wät. Hꞌyy gabedo bong mäh. Rameuuj bong mäh. Dooh rahꞌyy gahꞌood nä bä Jesus hã, pãw tapehuuj né paawä. Dooh rahꞌyy genä bä."
41,6,53,"Rabatsëg hõm bä mꞌ, Genesaréh häj nꞌaa bä mꞌ marakate badëë jad kän. Ti mꞌ ta ti babuj nꞌaa rabahapäh bä Jesus né ti kajaa doo, ramejũũ jé padꞌyyt hẽ hëëj ta ti wꞌoo hã hanäng doo bä rapanäk hyb nꞌaa. Ti mꞌ ramenaa nahëë enäh do sa mahang habong do Jesus wë. Tii bä mꞌ rabahũũ jad kän."
41,6,54,"Ragatsëg bë sii hẽ mꞌ pong hẽnh, ti babuj nꞌaa rabahapëë kän Jesus."
41,6,55,Takꞌëp mä raty gapedäg bong ramenaa hyb nꞌaa nahëë enäh do Jesus wë. Jé padꞌyyt hẽ hëëj Genesaréh wꞌoo hã hanäng doo bä naa ramenaa nahëë enäh doo.
41,6,56,"Jé padꞌyyt hẽ Jesus nu kejäk bä mꞌ, panang rakahetꞌaa bä mꞌ ramena bëëh nahëë enäh doo. Ti mꞌ rabetsẽẽ nahëë enäh do ramoo kejäk hyb nꞌaa ta saroor noo byyh hã. Ti mꞌ sahõnh hẽ nahëë enäh do moo kejäk doo, heso padäg kän mäh."
41,7,1,
41,7,5,"Ti mꞌ Pariséw, Mosees ky nꞌaa jawꞌyyk do ma mehetëk do na-ããj mä rabeaanh Jesus hã:—Hëd nꞌaa a ma matëg ranadꞌoo ãã wahëh metëëk doo da? Hëd nꞌaa dooh ramoo ketsyyd bä ër wahë makũ rabahedꞌoo doo da? —näk mä sa kyyh."
41,7,6,"Ti mꞌ Jesus ky hadoo sa hã: —näng mä Jesus, Isajas herꞌoot do paa Pꞌop Hagä Do kyyh. Ti mꞌ taky hadoo ẽnh:—Bë eréd hõm Pꞌop Hagä Do mejũũ doo. Bë wareem däg bë wahë makũ metëëk do hã —näng mäh. Ti mꞌ Jesus ejꞌees sa hã:—Baad né ta ti bë hã Pꞌop Hagä Do mejũũ do bë eréd hõm doo, bë wahë makũ mejũũ doo da bë badꞌoo hyb nꞌaa kä."
41,7,10,"Hahỹỹ da Mosees metëëk do paa Pꞌop Hagä Do mejũũ doo: “Bë wehëë bë yb, bë wehëë bë ỹỹn.” Dew- “Ji dajꞌëëp ta yb, ta ỹỹn ky nꞌaa wasee doo.” "
41,7,14,"Ti mꞌ pꞌaa hẽnh hajõk do ta tii bä habꞌëëh do Jesus naëënh ta wë. Ti mꞌ taky hadoo sa hã:—Bë sahõnh hẽ, bë maa newë da, bë hꞌyy genä da ỹ herꞌoot do hã: Ji noo me hajëng pé hyb nꞌaa nado ji nasꞌaa däk Pꞌop Hagä Do hã. Tꞌõp ji hꞌyyb gó naa hanyyh do ti hanoo ji nasꞌaa däk do Pꞌop Hagä Do hã —näng mäh. Series, "
41,7,17,Ti mꞌ Jesus kedëë hõm hajõk do sa hã. Ti mꞌ tób gó tabajëë suun jawén paa bä ta ma matëg rabeaanh ta hã ta ti taherꞌoot do ky nꞌaa.
41,7,18,Ti mꞌ Jesus baherꞌoot sa hã:—Bꞌës hꞌyy ganahꞌood éh? —näng mäh. —Ji hã hajëng pé hyb nꞌaa nado ji nasꞌaa däk Pꞌop Hagä Do hã.
41,7,20,"Ti mꞌ taky hadoo ẽnh:—Ta ti ji hꞌyyb gó naa henyyh do hyb nꞌaa ji nasꞌaa däk Pꞌop Hagä Do hã. Tii dꞌ ỹ wén herꞌoot, tꞌõp naa, ji hꞌyyb tym gó naa tabana do hyb nꞌaa nesaa do ji hyb nꞌaa newëë doo. Ji hꞌyyb gó naa tabana ji karẽn do ji bagä do ji ỹỹm nadoo do sii, ji patug nadoo do sii. Ji hꞌyyb gó naa tabana ti ji etsꞌëëk doo. Ji hꞌyyb gó naa né hẽ tabana ji da hadoo do ji dajꞌëëp doo. Ji hꞌyyb gó naa né hẽ tabana ti ji hyb nꞌaa hꞌũũm do ji ma, sahõnh hẽ ji moo nesaa doo, ji noo kanesa doo, nu meby nꞌaa näng doo, ji hyb nꞌaa jewës doo, ji da hadoo do ji ky nꞌaa rejãã doo, ji kasabꞌee doo, daap hadoo do ji moo wät doo kä."
41,7,23,"Sahõnh hẽ ta ti hedoo doo, ji hꞌyyb gó naa hadꞌyyt tabana. Ta ti hyb nꞌaa ti ji wén nasꞌaa däk Pꞌop Hagä Do hã —näng mä Jesus kyyh ta ma matëg sa hã."
41,7,24,"Ỹỹnh ta sꞌee hẽnh naa ta toog ky nꞌaa herꞌoot do panyyg nꞌaa hahỹỹhTi mꞌ ta tii bꞌ naa Jesus bahõm panang Tiir häd näng do nemuun. Ajëë suun mä tób gó. Dooh mꞌ takarẽn raky nꞌaa napëë bä tii bꞌ tabagä doo. Ti hadoo né hẽ, dooh mꞌ tahaja bä tajejën bä."
41,7,25," Ti mꞌ ỹỹnh, Gereg buuj, Siro-Penisija bä mꞌ henäng doo, ky nꞌaa napäh Jesus. Judah buuj nadoo do mꞌ tii. Ỹỹnh toog hã mera do badäk. Ti mꞌ tabana Jesus wë. Ti mꞌ ta taron nu paa me tabahyy häng Jesus wë. Ti mꞌ takꞌëp mä tabetsẽẽ Jesus bahabëë hõm hyb nꞌaa karapꞌaar hꞌyyb nesaa do ta toog hã hadäk doo. Series, "
41,7,27,Ti mꞌ Jesus ky hadoo:
41,7,28,"Ti mꞌ ỹỹnh ky gadoo Jesus. Jesus kyy gó né hẽ mꞌ taky hõm:—Ehub né hẽ õm, Takꞌëp Hyb Nꞌaa Jawyk Doo —näng mäh. —Ti hado né paawä, awaar sii hẽ rawa sa taah waa hyyj sa noo mꞌ kejäk doo —näng mä ỹỹnh kyyh."
41,7,29,"Ti mꞌ Jesus ky hadoo ta hã:—Abaaj hõm. Hꞌyy kaꞌeeh doo me ỹ maky gadoo do hyb nꞌaa, dooh wäd karapꞌaar hꞌyyb nesaa do a toog hã —näng mä Jesus ta hã."
41,7,30,"Ỹỹnh babaaj hõm bä kä mꞌ, takajaa ta toog wë, ahub däk ta toog. Hꞌyy kamehããg sooh mäh. Karapꞌaar hꞌyyb nesaa do ahõm ta hã hadäk do paah."
41,7,31,"Ajꞌyy Jesus nabuuj genä däk do panyyg hahỹỹhTi mꞌ Jesus raberéd hõm Tiir häj nꞌaa. Sidõn häd näng do hëëj, Dekaporis häd näng do häj nꞌaa na-ããj hẽ ratabës. Ti mꞌ karajꞌaa Garirej häd näng doo hẽnh rabawꞌëënh."
41,7,32,"Jesus rakajaa bä mꞌ, ramanaa mä ta wë ajꞌyy nabuuj gatamah doo, hebä doo. Ti mꞌ rabetsẽẽ Jesus moo däng ta hã tabahub däk hyb nꞌaa."
41,7,33,"Ti mꞌ Jesus mahũũm mä dawë hã, hajõk do sa mahä̃nh. Tꞌĩĩ hẽnh kä mꞌ ta nabuuj gó mꞌ tamoo jëë pëë. Ti mꞌ ta mo poo hã Jesus betsós wät, tii bä kä mꞌ ajꞌyy nagꞌaad hã mꞌ tamoo däng. Hỹ pong jé mꞌ taty dëë wät, takꞌëp mä tahꞌyy kawabaag wät, ti mꞌ taky hadoo:—Epata! —näng mäh. “Genä däg”, tahanäng pé mꞌ tii."
41,7,35,"Tii bä mꞌ nayyw hẽ mꞌ ajꞌyy nabuuj genä padëëk, ta nagꞌaad na-ããj mä nahejooj wäd mäh. Baad ub mä taberꞌood däg kän."
41,7,36,"Ti mꞌ Jesus mejũũ ranaherꞌoot hyb nꞌaa ta wób sa hã. Nabuj kehꞌũũm mä tii. Takꞌëp mä Jesus mejõ paawä ranaherꞌoot hyb nꞌaa, takꞌëp mä tii bä rabaherꞌoot Jesus mo hajꞌaa. Sahõnh hẽ mꞌ rameuunh Jesus mo hajꞌaa hã. Ti mꞌ raky hadoo:—Baad sahõnh hẽ tamo hajꞌaa —näk mäh. —Nabuuj gatemah do sii hẽ nabuuj genä padëëk, nerꞌoot do sii hẽ erꞌood padëëk tanꞌoo bä —näk mä sa kyyh Jesus mo hajꞌaa ky nꞌaa hã."
41,8,1,"Jesus pahuunh do 4 miw sa waa panyyg nꞌaa hahỹỹhTi mꞌ ta see pé noo gó hajõk do rakata padëëk pꞌaa hẽnh ẽnh. Dooh mꞌ sa waa péh. Ti hyb nꞌaa mꞌ Jesus naëënh ta ma matëg, sa sii taberꞌoot hyb nꞌaa. Ti mꞌ taky hadoo: —Ỹ tꞌyyd mehĩĩn hahỹ ër wë kata padꞌëëk doo. Tamawoob däg ta ä̃h si ỹ rababok. Dooh sa waa péh —näng mäh."
41,8,3,"—Dawëë naa ta wób rabana. Ỹ mejõ bä rababaaj hõm sa gó, naheba padäg da, degõn jëng da sah mahỹỹj ta hõõ bä —näng mä Jesus ta ma matëg sa hã."
41,8,4,Ti mꞌ ta ma matëg raky hadoo:—Nyy bä ji bawꞌyyt babä sa waa? Dawëë bä. Dooh ta nawaa babä —näk mäh.
41,8,5,Ti mꞌ Jesus beaanh:—Nyy hẽ pãw bë wë? —näng mäh.—Ti anäng setsi —näk mä sa kyyh.
41,8,6,"Ti mꞌ Jesus mejũũ hajõk do rabehyy bꞌëëh tũũ. Ti mꞌ tabasog däk pãw, ti mꞌ taky nꞌaa etsẽẽ sa waa hyb nꞌaa. Tii bä mꞌ taganebäh boo kän, tetsꞌëë hõm mä ta ma matëg sa hã, rabetsꞌëë hõm hyb nꞌaa hajõk do sa hã kä. Tahꞌỹỹb na-ããj mä ti anäng mä sa wë. Nedꞌëëd its mä ti tahꞌỹỹb. Tii da né hẽ mꞌ taky nꞌaa dꞌoo ẽnh tii. Ti mꞌ tamejũũ ta ma matëg rabetsꞌëë hõm hajõk do sa hã."
41,8,10,tagatsëg sooh mä marakate gó ta ma matëg sa sii hẽ mꞌ. Ti mꞌ rabahõm Daramut häd näng do häj nꞌaa hẽnh.
41,8,11,"Rakajaa bä mꞌ, Pariséw rabana ta wë. Hajõng mä reaanh ta hã. Jesus rametyy hyb nꞌaa ramejũũ mä tapahuuj bä sa matym hajꞌaa wë hã.Jesus wë Pariséw rakamajꞌĩĩ. Dooh raky dahé bä Pꞌop Hagä Do mejũũ do Jesus tado bä. Sa hã péh, dooh Jesus haja bä wë hã tapahuuj bä, rawén mejũũ sa matym hajꞌaa Jesus pahuuj bä wë hã. Jꞌooj madäk doo me ramejũũ do hyb nꞌaa Jesus wén manetëëh sa hã rakarẽn do paawä."
41,8,12,"Ti mꞌ takꞌëp mä tahꞌyy kawabaag wät, jꞌooj madäk doo me ramejũũ do hyb nꞌaa mꞌ. Ti mꞌ taky hadoo:—Daap hẽ da hẽ habong do rabetsẽẽ hã ỹỹ ỹ pahuunh hyb nꞌaa sa matym hajꞌaa —näng mäh. —Dooh ỹ metëëh pé ta heen nꞌaa hahỹ sa hã. Né hup ỹ né hẽ ta ti ỹ herꞌoot doo —näng mä ta kyyh."
41,8,13,"Tii bä mꞌ Pariséw taberéd bꞌëëh, ti mꞌ pꞌaa hẽnh tagatsëg sooh marakate gó, ti mꞌ rabatsëg hõm karajꞌaa ta myyj jé."
41,8,14,"Pariséw, Eróts daheeh raherꞌoot do mahä̃nh ji hyb nꞌaa matakëë do ky nꞌaa hahỹỹhTa ma matëg ramabaan mä ramahũũm sa waa pãw. Jããm hẽ sét its mä pãw marakate gó."
41,8,15,"Ti mꞌ Jesus ky hadoo sa hã:—Baad bë hyb nꞌaa matakä da. Baad bë kanä da Pariséw, Eróts sa pãw makuj nꞌaa mahä̃nh —paa tamaherꞌoot mäh."
41,8,16,Ti mꞌ ta ma matëg rakanerꞌood bong Jesus herꞌoot do ky nꞌaa. Hahỹỹ dꞌ mä sa kyyh:—Dooh ër wë pãw. Tii dꞌ tawén edooDooh rahꞌyy kadawuung bä panyyg gó Jesus herꞌoot do hã. Jesus hã Pariséw Eróts daheeh ranu merꞌoot. Dooh mꞌ raky dahé bä Jesus Pꞌop Hagä Do tꞌaah tado bä. Nayyw hẽ jé padꞌyyt hẽ takahꞌũũm ranu merꞌoot do ky nꞌaa. Pãw makuj nayyw hẽ takamekuunh tiriig mahang hadoo do tii. —näk mä sa kyyh.
41,8,17,Ti mꞌ Jesus hapäh ti raky nꞌaa hajẽm doo. Ti mꞌ tabeaanh sa hã:—Hꞌëëd hyb nꞌaa pãw bë mabaan hõm bë banäng? —näng mäh. —Dooh tagahꞌood nä bä bë hã? Dooh bë hꞌyy kadawuung nä bä? —näng mä ta kyyh sa hã.
41,8,18,"—Bë matym enä né paawä, dooh bë hapëë bä. Bë nabuuj genä né paawä, dooh bë maa napëë bä. Bë mabaan 5 pãw ỹ etyn bong do 5 miw sa hã? Nyy hẽ kawaju bë gedẽ hõm madꞌaak doo?—12 kawaju madꞌaak —näk mä sa kyyh."
41,8,20,"Ti mꞌ Jesus eaanh ẽnh:—Setsi pãw ỹ etyn bong do 4 miw sa waa, nyy hẽ arook bë gedẽ hõm madꞌaak doo?—Setsi arook madꞌaak —näk mäh."
41,8,21,Ti mꞌ Jesus bedoo sa hã:—Dooh bë hꞌyy genä nä bä? —näng mä ta kyyh ta ma matëg sa hã.
41,8,22,Ajꞌyy ty gadajuu däk do Jesus ty nä däk do panyyg nꞌaa hahỹỹhTi mꞌ Jesus rakaja kän Betsaj-Da häd näng doo bä panang bä. Ti mꞌ ramanaa mä ta wë ajꞌyy ty gadajuu däk doo. Retsẽẽ mä Jesus moo däng ta hã tabahub däk hyb nꞌaa.
41,8,23,"Ti mꞌ Jesus maso däk ta moo hã, tamahũũm mä dawë hã panang bahä̃nh. Ti mꞌ Jesus ty hetsós wät, ti mꞌ tamoo däng ta hã. Ti mꞌ tabeaanh ta hã:—Äkä, mahapëë däk? —näng mäh."
41,8,24,"Ti mꞌ tabegꞌããs, ti mꞌ taky hadoo:—Dooh baad ỹ hapëë nä bä. Ỹ hapäh habong doo. Bꞌaa hadoo hã ỹỹ."
41,8,25,Ti mꞌ pꞌaa hẽnh Jesus moo däng ta matym hã ẽnh. Ti mꞌ ta matym baad däg kä. Baad mä tabahapäh tii kä. Dooh mꞌ taty gadajuu wäd bä kä.
41,8,26,Ti mꞌ Jesus mejũũ tababaaj hõm ta tyw nꞌaa see me ta tób hẽnh. Dooh mꞌ takarẽn myyj hẽnh tajëë wäd.
41,8,27,"Jesus ky nꞌaa Peed herꞌoot do panyyg nꞌaa hahỹỹhTi mꞌ Jesus rabahõm panang wób Sesareja Pirip panang häd näng nedaa badäk doo hẽnh. Ti mꞌ ramahõm me tabeaanh ta ma matëg sa hã:—Jaa mꞌ ỹỹh, sa nooh?"
41,8,28,"Ti mꞌ raky hadoo:—Ta wób noo mꞌ, õm mä Jowãw nu gahemꞌuun do paah. Ta wób noo mꞌ, õm mä Eriij makũũh. Ta wób noo mꞌ, õm mä Pꞌop Hagä Do ky nꞌaa rod pꞌooj ub dejëp do paa seeh —näk mä sa kyyh ta hã."
41,8,29,"—Bë hã ẽnh? Jaa ỹ bë hã ẽnh? —näng mä Jesus sa hã.Ti mꞌ Peed ky hadoo:—Õm ti Kristo,Ji hꞌyyb tym dëëb, pꞌooj ub Judah buuj hã Pꞌop Hagä Do ky nꞌaa enooh doo, ramaneëënhMesijas. Gereg kyy me ramaneëënhKristo. “Pꞌop Hagä Do hꞌyyb däng doo”, tahanäng pé mꞌ ti. Pꞌop Hagä Do Hꞌyyb Däng Doo —näng mä Peed kyyh ta hã."
41,8,30,Ti mꞌ Jesus mejũũ ranaherꞌoot hyb nꞌaa ta wób sa hã ta ky nꞌaa.
41,8,31,"Jesus herꞌoot do tadajëp do ky nꞌaa hahỹỹhTi mꞌ Jesus du doo tama metëëk do ta hataa. Tama metëëk bä mꞌ taky hadoo:—Ỹỹh, Ajꞌyy Hadoo Do Hỹ Pong Jé Hana Doo, hajõng da ỹ ahoop. Ër wahë nꞌaa, Pꞌop Hagä Do tób nꞌaa yt hã moo hebꞌooh do sa wahë nꞌaa na-ããj da, Mosees ky nꞌaa jawꞌyyk do ma mehetëk do na-ããj hẽ, ỹ da rahyb nꞌaa wareem. Ỹ da dajëp ranꞌoo bä. Tamawoob hẽ ta ä̃ jawén paa bä, ỹ ganä wät da pꞌaa hẽnh —näng mä ta kyyh. Baad mä ta ky nꞌaa tabaherꞌoot. Ti mꞌ Peed naëënh dawë hã. Ti mꞌ taky geꞌỹỹm, Jesus tii dꞌ tanaherꞌoot hyb nꞌaa."
41,8,33,"Ti mꞌ Jesus ty kawꞌõõd däk ta ma matëg wób sa wë. Ti mꞌ Peed taky geä̃m wät.—Jꞌeep! Ahõm mahä̃nh ỹỹ, Nesaa Do Yb —näng mäh.Tahꞌyyb hapäh, Satanas kyy gó mꞌ Peed berꞌood wät tawén ky geä̃m wät. —Dooh mahꞌyyb dëë bä Pꞌop Hagä Do karẽn do hã. Ajyy rakarẽn do hã ti mahꞌyyb däk —näng mä Jesus kyyh."
41,8,34,"Ti mꞌ hajõk do ta wë kata däk doo, ta ma matëg na-ããj hẽ Jesus naëëj wät ta wë. Ti mꞌ taky hadoo sa hã:—Jé karẽn pé hëp ỹ hata tabahadoo hyb nꞌaa, tawꞌããts hẽ teréd hõm ta hã hẽ tahꞌyy kaꞌeeh doo, tawꞌããts hẽ teréd hõm ta hã hẽ tahyb nꞌaa newëë doo. Tawꞌããts hẽ da tagado hadꞌyyt hẽ tahoop do hëp ỹ nꞌaa. Tawꞌããts hẽ tagadoo hëp ỹ nꞌaa radajëëb bä na-ããj hẽ. Tawꞌããts hẽ ỹ taky daheeh, tawꞌããts hẽ ỹ bawät doo da da ti bawät."
41,8,35,"Tii dꞌ ỹ wén edoo, badäk hahỹỹ hã ji hawät do takꞌëp kamahä̃n doo, jé tahoop do hëp ỹ nꞌaa jeỹỹm doo, dooh da Pꞌop Hagä Do wë tanu dëë bä. Jé hëp ỹ nꞌaa, panyyg hanäm do hyb nꞌaa na-ããj hẽ, tahoop do gadoo péh, hëp ỹ nꞌaa tadajëb bä, panyyg hanäm do hyb nꞌaa tadajëb bä, ta hꞌyyb tym Pꞌop Hagä Do wë da tanu däng —näng mä ta kyyh. Ti mꞌ taky hadoo ẽnh:—Hëd nꞌaa ji karẽn sahõnh hẽ badäk hahỹ ji ta danäh, ji hꞌyyb tym banesaa hẽnh tahõm bä? —näng mäh."
41,8,38,"—Hëp ỹ nꞌaa, ỹ ma metëëk do hyb nꞌaa na-ããj hẽ nu mebyng pé Pꞌop Hagä Do hã hyb nꞌaa eréd hõm do sa matym gó, nesaa do moo hebꞌooh do sa matym gó, ỹỹh, Ajꞌyy Hadoo Do Hỹ Pong Jé Hana Doo, ỹ dꞌ nu mebyng ẽnh ta hyb nꞌaa, Ee hejój gó, ta bag takꞌëp gabarëëh doo gó ỹ bahyng noo gó ããs takꞌëp baad hedoo do sa daheeh —näng mä ta kyyh."
41,9,1,Ti mꞌ taky hadoo ẽnh:—Ta wób babä ër mahang habong do rahapäh nä da ỹ du doo noo gó sahõnh hẽ ỹ bagꞌããs Pꞌop Hagä Do hejój me. Radejëp do pooj jé rahapäh nä da tii. Né hup ỹ né hẽ ta ti ỹ herꞌoot doo.
41,9,2,"Jesus kawareem do panyyg nꞌaa hahỹỹhTi mꞌ ji moo oow see pé sa ä̃ jawén paa bä mꞌ, Jesus mahũũm ta sii Peed, Tsijaag, Jowãw daheeh. Ti mꞌ rabasꞌëëg kän waëë pꞌop nu däk do hã. Sa mab hẽ mꞌ tꞌĩĩ hẽnh rabaym dó. Ti mꞌ Jesus kawareem däk sa matym gó. Ta see hado däk mäh."
41,9,3,"Takꞌëp mä ta saroor gabarꞌëëng däk, takꞌëp mä tabahawag däk. Dooh mꞌ badäk hahỹỹ bä hajaa pé saroor ti hadoo pé takꞌëp hawak péh."
41,9,5,"Ti mꞌ Peed ky hadoo Jesus hã:—Ma matëg! —näng mäh. —Tawꞌããts hẽ babä ër hã! —näng mäh. —Tawꞌããts hẽ tamawoob hẽ ta tób nꞌaa ãã temaa toonh. Sét hẽ a tób, sét hẽ Mosees tób, sét hẽ Eriij tób —näng mäh. Dooh mꞌ tadoo wät pé takꞌëp rabeỹỹm bong do hyb nꞌaa mꞌ, tii dꞌ tawén edoo. Series, "
41,9,7,"Ti mꞌ nayyw mä wë puh ganyyh, sahõnh hẽ sa hã mꞌ tabadäng. Wë puh gó mꞌ Pꞌop Hagä Do berꞌoot. Hahỹỹ dꞌ mä ta kyyh:—Hahỹ tah ỹỹ, takꞌëp ỹ kamahä̃n doo. Bë maa newë, bë ky dahé ta kyyh —näng mäh."
41,9,8,"Ti mꞌ, nayyw hẽ mꞌ, raty kawꞌõõd bong bä mꞌ, rabahegꞌããs bä mꞌ, jããm hẽ Jesus rahapäh. Dooh boo mꞌ Jesus pa habꞌëëh do paah."
41,9,9,"Ti mꞌ rabahyk bä mꞌ Jesus mejũũ ranaherꞌoot hyb nꞌaa rahapäh doo, Ajꞌyy Hadoo Do Hỹ Pong Jé Hana Do ganä wät bä kä dejëp do mahang. Ti mꞌ sa hꞌyyb gó mꞌ rabenäm. Sa mab hẽ mꞌ rakanerꞌood bong. Hahỹỹ da mꞌ sa kyyh:—Hꞌëëd ky nꞌaa tii, dajëp do ganä wät do taherꞌoot doo? —näk mä sa kyyh."
41,9,11,"Ti mꞌ rabeaanh ta hã:—Hëd nꞌaa Kristo kajaa do pooj jé Eriij mꞌ matëëh, Mosees ky nꞌaa jawꞌyyk do ma mehetëk do raherꞌoot? —näk mä sa kyyh."
41,9,12,"12 Ti mꞌ Jesus ky hadoo:—Se hub né hẽ. Eriij matëëh né da sahõnh hẽ tabenäm hyb nꞌaa —näng mäh. —Ti hadoo né hẽ, bë ỹ maherꞌoot hahỹỹh: Eriij ewäd hyng né hẽ. Tii bä rahꞌyy kajäk doo da né hẽ rabadꞌoo paa ta hã. Tii dꞌ né hẽ takerii däk ta ky nꞌaa Pꞌop Hagä Do kyy kerih do hãEriij tahanäng doo, Jowãw nu gahemꞌuun do né hẽ tii. —näng mäh.Ti mꞌ taky hadoo ẽnh:—Ỹỹh, Ajꞌyy Hadoo Do Hỹ Pong Jé Hana Do ky nꞌaa ẽnh? Nyy da këh ỹ nꞌaa kerih do Pꞌop Hagä Do kyyh? Ỹ na-ããj da hajõng ỹ ahoop da. Ỹ rahyb nꞌaa wareem da na-ããj hẽ —näng mä Jesus kyyh."
41,9,14,"Pahëëw Jesus haso däk do panyyg nꞌaa hahỹỹhTi mꞌ Jesus rakajaa bä kä mꞌ ta ma matëg wób rababꞌëëh bä, hajõk mä ranu sabug däk sa pa rabahapäh. Mosees ky nꞌaa jawꞌyyk do ma mehetëk do ky kedꞌaak mä sa daheeh. Tii bä mꞌ, nanäng nu sabuk do rabahapäh bä mꞌ Jesus, raty ge-ee bong. Ti mꞌ rawajꞌaa nä ta wë rabedëng hyb nꞌaa mꞌ Jesus."
41,9,16,Ti mꞌ Jesus ky hadoo ta ma matëg wób sa hã:—Hꞌëëd pꞌãã ti bë ky kedꞌaak sa wë? —näng mäh.
41,9,17,"Tii bä mꞌ hajõk do see ky ganyyh. Ti mꞌ taky hadoo:—Ma matëg! —näng mäh. —Ỹ manaa a wë paawä tah ỹỹ. Karapꞌaar hꞌyyb nesaa do ta hã adäk —näng mäh. —Dooh terꞌood wäd tanꞌoo bä. Ta hã tabadäng bä, tũũ tadewëës. Ti tah ỹ gadów däk, tëg kamatsëë däk, tsanamäts däk tanꞌoo bä —näng mäh. —Ỹ eaaj wät a ma matëg sa hã rabahabëë hõm hyb nꞌaa. Dooh rahaja bä —näng mä ta kyyh Jesus hã."
41,9,19,"Ti mꞌ Jesus ky hadoo:—Baad Pꞌop Hagä Do hã hꞌyy kanaꞌeeh do bëëh, da hẽ badäk hahỹỹ bä habok doo! —näng mäh. —Hajõõ nuu me ỹ bawät nä gꞌeeh bë mahang bë ky dahé däk hyb nꞌaa kä? Ỹ hãd hꞌyyb napan däg bë hã, hã ỹ bë hꞌyy kanasadä nä do hyb nꞌaa —näng mäh. —Bë mana bꞌëëp pahëëw —näng mäh."
41,9,20,"Ti mꞌ pahëëw ramanaa ta wë. Ti mꞌ karapꞌaar hꞌyyb nesaa do bahapäh bä mꞌ Jesus, pahëëw tabahehats wät. Ti mꞌ tadawäts jat tũũ. Tũũ mꞌ takawereem, kawereem, kawereem jat mäh. Tsanamäts jat mäh."
41,9,21,Ti mꞌ Jesus beaanh ta yb hã:—Hꞌëëd pénh tabadäk ta hã? —näng mäh.—Pꞌooj ub takarapee noo gó tadäg né hẽ ta hã —näng mä ta yb kyyh.
41,9,23,—Ỹ haja bä? —näng mä Jesus kyyh. —Dooh hejoonh pé Pꞌop Hagä Do hã hꞌyy kaꞌeeh pé hã —näng mäh.
41,9,24,"Ti mꞌ nayyw hẽ pahëëw yb ky hadoo:—Ỹ hꞌyy kaꞌeeh né hẽ —näng mäh. —Manꞌoo takꞌëp ỹ hꞌyy kaꞌeeh hyb nꞌaa, ỹ ky nasëm hyb nꞌaa! —näng mäh."
41,9,25,"Ti mꞌ hajõk wajꞌaa padëëk sa wë rabahegꞌããs hyb nꞌaa Jesus hapäh bä mꞌ, nayyw hẽ mꞌ, hajõk do kajꞌaa do rabahegꞌããs do pooj jé, karapꞌaar hꞌyyb nesaa do tageä̃m wät tabanyyh hyb nꞌaa. Ti mꞌ taky hadoo ta hã:—Karapꞌaar hꞌyyb nesaa doo, ky tamah doo, nabuuj gatamah doo, anä pahëëw hã hadäk doo! Dooh da ta hã madëë wäd bä! —näng mä Jesus kyyh."
41,9,26,"Ti mꞌ takꞌëp mä karapꞌaar hꞌyyb nesaa do geëëj wät. Ti mꞌ takꞌëp tabahehats wät, ti mꞌ tabanä kän pahëëw hã hadäk do paah. Ta wób sa hã mꞌ pahëëw dajëp. Bag hẽnh mä tabajad hõm, ti hyb nꞌaa mꞌ dajëp rawén edꞌoo."
41,9,27,Ti mꞌ Jesus moo takyg sëëk. Pꞌop mä tabagꞌëëd däg kän.
41,9,28,"Ti mꞌ Jesus tób gó tabajëë suun jawén paa bä, sa mꞌaa hẽnh mä ta ma matëg rabeaanh ta hã:—Hꞌëëd hyb nꞌaa ãã wén nahajaa ãã habëë hõm bä karapꞌaar hꞌyyb nesaa doo? —näk mäh."
41,9,29,"Ti mꞌ Jesus ky hadoo sa hã:—Jããm hẽ Pꞌop Hagä Do ji ky nꞌaa etsẽẽ doo me, [ji noo kanawa doo me na-ããj hẽ ta ti hadoo pé karapꞌaar hꞌyyb nesaa do tabanyyh —näng mä Jesus."
41,9,30,"Ti mꞌ ratsyym kasok ta tii bꞌ naa. Garirej häj nꞌaa me mꞌ ratabës. Dooh mꞌ Jesus karẽn bä ta wób raky nꞌaa napëë bä rabaym doo, ta ma matëg tama metëëk do hyb nꞌaa mꞌ. Ti mꞌ taky hadoo sa hã:—Ỹỹh, Ajꞌyy Hadoo Do Hỹ Pong Jé Hana Doo, ỹ da ranꞌoo däk da ta wób sa moo gó. Ỹ radajꞌëëp da. Tamawoob hẽ ta ä̃ jawén paa bä ỹ ganä wät da pꞌaa hẽnh —näng mä Jesus ta ky nꞌaa hã."
41,9,32,Dooh mꞌ rahꞌyy genä bä ti taherꞌoot do sa hã. Hꞌyyb eꞌỹỹm mä rawén neaanh.
41,9,33,"Raky kedꞌaak doo, jaa sa bahä̃nh hadoo do panyyg nꞌaa hahỹỹhTi mꞌ rakajaa Kapar-Naũm häd näng panang bä. Tób bä tabajëë suun bä mꞌ teaanh mä ta ma matëg sa hã. Ti mꞌ taky hadoo:—Hꞌëëd pꞌãã ti bë ky kedꞌaak ta tyw nꞌaa me, ër mana me? —näng mäh."
41,9,35,"Ti mꞌ Jesus bahyy sooh, ti mꞌ ta ma matëg tanaëënh ta wë. Ti mꞌ taky hadoo sa hã:—Jé karẽn pé ta wób sa bahä̃nh hadoo doo, tawꞌããts hẽ da sa yd jé tanu gadäk. Tawꞌããts hẽ sahõnh hẽ sa karom hadoo tabahadoo —näng mä Jesus kyyh sa hã."
41,9,36,"Ti mꞌ karapee tꞌaah ta moo takyg gëët sa mahang, ti mꞌ tabado däk, ti mꞌ taky hadoo: —Hëp ỹ nꞌaa hahỹ karapee tꞌaah hadoo pé gadoo péh, ỹ né ti tagadoo —näng mäh. —Ỹ gadoo péh, ỹ hadꞌyyt nado tagadoo, hã ỹ mejũũ do ti na-ããj né hẽ tagadoo —näng mä Jesus sa hã."
41,9,38,"Ti mꞌ Jowãw ky hadoo:—Ma matëg! —näng mäh. —Ãã hapäh ajꞌyy a häd tabesok bä tahebë karapꞌaar hꞌyyb nesaa doo. Ër hꞌyyb hata nado tii, ti hyb nꞌaa ãã geꞌỹỹm tii dꞌ tanadꞌoo hyb nꞌaa —näng mä Jowãw kyyh Jesus hã."
41,9,39,"Ti mꞌ Jesus ky hadoo sa hã:—Bë geä̃m manäh! —näng mäh. —Dooh hät ỹỹ gó pahuunh pé ta jawén ỹ tanu merꞌoot tii bä —näng mäh. —Ti hyb nꞌaa, ër wë hꞌyy kawanereem doo, ër hꞌyyb hata tii —näng mäh."
41,9,41,"Ti mꞌ taky hadoo ẽnh:—Jé naëng hanꞌoos pé hät ỹỹ gó bë hã, hata ỹỹ bë bahadoo do hyb nꞌaa, ta ti gadoo né da ta säm baad hadoo do Pꞌop Hagä Do hanaa. Né hup ỹ né hẽ ti ỹ herꞌoot doo —näng mä Jesus sa hã."
41,9,42,"Ti mꞌ Jesus ky hadoo ẽnh:—Baad nado né paawä pä ta jawyyg nꞌaa ji hã ranu hũũ däg bä ji radawäts tu tame tꞌõp ji pahä̃s hyb nꞌaa, ti bahä̃nh takꞌëp baad nado ji hã da, ky nꞌaa netsëëh do seeh, hahỹ karapee hedoo doo, hã ỹ hꞌyy kaꞌeeh do ji hꞌyyb tatug bä nesaa do tamoo wät hyb nꞌaa —näng mäh."
41,9,43,"Ti mꞌ taky hadoo ẽnh:—A moo hyb nꞌaa nesaa do mamoo wäd bä, tawꞌããts hẽ paawä magakyd hõm a mooh. Tawꞌããts hẽ mabasëëk hỹ pong jé Pꞌop Hagä Do wë sét a mooh, mahõm mahä̃nh ta sꞌee hẽnh, tabanesaa hẽnh, pawóp hẽ tado bä a mooh. Tꞌĩĩ hẽnh mahõm bä, tëëg hõõ nadëëk do mahoop da hadꞌyyt hẽ. ["
41,9,48,"“Tꞌĩĩ hẽnh madoh-ro ji hawëh doo, dooh radejëb bä. Tꞌĩĩ hẽnh tëëg hõõ dooh tadäg bä”Tꞌĩĩ hẽnh ji ahob hadꞌyyt hẽ, tahanäng pé tii.  hã takerih do hã tabehꞌũũm. —näng mä Jesus."
41,9,49,"Ti mꞌ taky hadoo ẽnh:Sahõnh hẽ ma matëk ỹỹ Pꞌop Hagä Do metyy da ji ahoop do hã, sa hꞌyyb tym banyyw däk hyb nꞌaa ta hã, ta dab Pꞌop Hagä Do hã ji ma ejuu do jukiir me ji enyyw däk doo da."
41,9,50,"Ti mꞌ taky hadoo ẽnh:—Tawꞌããts hẽ ti jukiir. Ti hadoo né hẽ, tanadahꞌëëd wäd bä, tawꞌããts hẽ nado wäd. Ti hadoo né da bë hã. Tawꞌããts hẽ baad hadꞌyyt hẽ bë babok bë da hadoo do wë. Baad bë babok do bë da hadoo do wë gawatsiig bä, tawꞌããts hẽ nado wäd —näng mäh. —Tawꞌããts hẽ hꞌyyb nyyw gó bë baboo hadꞌyyt hẽ bë da hadoo do wë —näng mä Jesus ta ma matëg sa hã."
41,10,1,"Dooh ji ỹỹm ji eréd hõm bä do panyyg nꞌaa hahỹỹhTi mꞌ Jesus raberéd däk Kapar-Naũm, atsëg hõm mä tamii Joradãn häd näng doo. Tamyyj däk hã mꞌ, ta tyw nꞌaa me mꞌ ramahyk Judah häj nꞌaa hẽnh. Ti mꞌ pꞌaa hẽnh hajõk mä ta wë hanꞌaa. Ti mꞌ, tabahedꞌoo doo dꞌ né hẽ mꞌ tama metëëk mä sa hã."
41,10,2,Ti mꞌ Pariséw wób rabana ta wë rametyy hyb nꞌaa mꞌ. Hahỹỹ da mꞌ rakeꞌaanh:—Ër ky nꞌaa jawꞌyyk do anoo gꞌeeh ajꞌyy eréd hõm bä ta ỹỹm? —näk mäh.
41,10,3,Ti mꞌ Jesus ky hadoo:—Nyy da Mosees ky nꞌaa jawꞌyyk do herꞌood bä ẽnh? —näng mä Jesus sa hã.
41,10,4,"Ti mꞌ raky hadoo:—Mosees anoo ji erii däk ji ỹỹm ji eréd hõm do heen nꞌaa, tii bꞌ ji mejõ hõm tabahõm hyb nꞌaa —näk mä Pariséw sa kyyh."
41,10,5,Ti mꞌ Jesus ky hadoo:—Bë nabuj kehꞌũũm do hyb nꞌaa tii dꞌ Mosees wén erii wät ta ti ky nꞌaa jawyk do ky nꞌaa —näng mäh.
41,10,6,"—Pꞌooj ub dooh ta tii da tahado bä. Sahõnh hẽ tadu dahäng noo gó Pꞌop Hagä Do pahuunh ajꞌyy ỹỹnh daheeh. “Ti hyb nꞌaa kä, ajꞌyy kä, ta yb, ta ỹỹn mahä̃nh kä, sa mꞌaa hẽnh kä, tagatëë hyb nꞌaa ta ỹỹm kä."
41,10,8,"Takatëë jawén paa bä sét rabahado padëëk ta ỹỹm daheeh”, näng mäh. Ti hyb nꞌaa pawóp hẽ ranado bong. Sét hado däg kän."
41,10,9,"Ti hyb nꞌaa séd hã Pꞌop Hagä Do ata däk doo, dooh tahaja bä ji etyn bä —näng mä Jesus kyyh Pariséw sa hã."
41,10,10,Tób bä kä mꞌ ta ma matëg rabeaanh ta ti ky nꞌaa.
41,10,11,"Ti mꞌ Jesus ky hadoo sa hã:—Jé ta ỹỹm heréd hõm doo, tii bä ỹỹnh see hã takatꞌëë däg bä, nesaa doo, Pꞌop Hagä Do ganadoo do tamoo wät. Ta see ỹỹm sii heꞌỹỹh do hado däk tii. Ta ỹỹm paa tahꞌyyb rejãã —näng mäh."
41,10,12,"—Jé ta patug heréd hõm do ta see tagatꞌëë däg bä, nesaa doo, Pꞌop Hagä Do ganadoo do tamoo wät. Ta see patug sii heꞌỹỹh do hado däk tii —näng mä Jesus kyyh."
41,10,13,"Karepé Jesus ky nꞌaa edëng do panyyg nꞌaa hahỹỹhTi mꞌ ta wób ramenaa karepé nedꞌëëd is do Jesus wë, sa hã Jesus moo däng hyb nꞌaa, taky nꞌaa edëng hyb nꞌaa. Ti mꞌ ta ma matëg rageꞌỹỹm mäh."
41,10,14,"Ti mꞌ dooh Jesus genaag bä ta ma matëg rabadꞌoo doo. Ti mꞌ taky hadoo sa hã:—Na ramena karepé wë ỹỹ. Bë geä̃m manäh! Hahỹ karepé hꞌyy kaꞌeeh do hadoo, ti né hẽ Pꞌop Hagä Do bagꞌããs do karapee hedo padëëk doo —näng mäh."
41,10,15,"Ti mꞌ taky hadoo ẽnh:—Karapee tꞌaah ky daheeh do hadoo ky nadaheeh péh, dooh Pꞌop Hagä Do bagꞌããs do karapee tado bä da. Né hup ỹ né hẽ ta ti ỹ herꞌoot doo —näng mä Jesus."
41,10,16,"Ti mꞌ karepé tabasog däk ta hã, tii bä mꞌ sa nu gadꞌoo bä mꞌ tamoo däng, taky nꞌaa edëë boo kän mäh."
41,10,17,"Takꞌëp ma näng do panyyg nꞌaa hahỹỹhTi mꞌ ta tii bꞌ naa Jesus tsyym kadoo bä mꞌ, ana mä ajꞌyy ta wë. Ta taron nuu me mꞌ tabahyy häng ta wë. Ti mꞌ taky hadoo:—Baad õm, ma matëg! —näng mäh. —Nyy da ỹ badꞌoo edëb hadꞌyyt do ỹ gadoo hyb nꞌaa, Pꞌop Hagä Do pa ỹ bawät hyb nꞌaa kä? —näng mä ajꞌyy kyyh."
41,10,18,"Ti mꞌ Jesus ky hadoo ta hã:—Hëd nꞌaa baad ub hã ỹ mabanäng? —näng mäh. —Jããm hẽ Pꞌop Hagä Doo, baad hadoo doo. Dooh ta see pé baad hadoo péh."
41,10,19,"Mahapäh hahỹ Pꞌop Hagä Do ky nꞌaa jawꞌyyk doo: “Manaboh manä a da hadoo doo. Aä̃ manä a ỹỹm nadoo do sii, a patug nadoo do sii. Etsëëg manäh. Daap hẽ maky nꞌaa tapa manä ta wób. Mawadꞌii manäh. Mawehëë a yb, mawehëë a ỹỹn” Dew- —näng mä Jesus kyyh ta hã."
41,10,20,"—Ma matëg! —näng mä ajꞌyy kyyh. —Pꞌooj ub, ỹ karapee noo gó ỹ panyyg kadeheeh né hẽ ta tii hã —näng mä ta kyyh Jesus hã."
41,10,21,"Ti mꞌ Jesus ty däng ta wë, takamahä̃n wät mäh. Ti mꞌ taky hadoo ta hã:—Sét hẽ ti hawät a hã —näng mäh. —Abaaj hõm, mesëëm hõm sahõnh hẽ a wë hanäng doo. Manꞌoo ta säm paa kasꞌuut do sa hã. Tii dꞌ madoo bä hỹ pong jé magadoo da takꞌëp baad hadoo do Pꞌop Hagä Do hanaa. Ti jawén ana wë ỹỹ, hëp ỹ hata mabahadoo hyb nꞌaa kä —näng mä Jesus kyyh ta hã."
41,10,22,"Ti mꞌ ajꞌyy hꞌyy katón gëët. Ti mꞌ ahõm mä Jesus mahä̃nh. Hꞌyy katón wät mäh, takꞌëp tawekãp do hyb nꞌaa."
41,10,23,"Ti mꞌ Jesus ty däg ta ma matëg sa wë, ti mꞌ taky hadoo:—Hejoonh né hẽ wekãp do sa hã Pꞌop Hagä Do bagꞌããs do karapee nꞌaa rabahadoo hyb nꞌaa —näng mäh."
41,10,24,Ti mꞌ sa hꞌyyb gó ta ma matëg rameuunh mä Jesus herꞌoot do hyb nꞌaa. Ti mꞌ pꞌaa hẽnh Jesus ky hadoo sa hã:—Tah haa —näng mäh. —Hejoonh né hẽ ji hã Pꞌop Hagä Do bagꞌããs do karapee ji bahadoo hyb nꞌaa —näng mäh.
41,10,26,Ti mꞌ ti bahä̃nh mä ta ma matëg rameuuj bong mäh. Sa mab hẽ mꞌ rakanerꞌoot. Hahỹỹ da mꞌ sa kyyh:—Jaa ẽnh ti Pꞌop Hagä Do wë hasëëk ẽnh? —näk mäh.
41,10,27,"Ti mꞌ Jesus ty gadäg däk sa wë, ti mꞌ taky hadoo:—Ji daaj hẽ dooh né hẽ ji haja bä Pꞌop Hagä Do wë ji asꞌëëg bä. Ti hadoo né hẽ, dooh Pꞌop Hagä Do nahajaa péh. Ti hajaa ta wë ji tamasäk —näng mäh."
41,10,28,Ti mꞌ Peed ky hadoo:—Sahõnh hẽ ãã beréd hõm a hataa ãã bahadoo hyb nꞌaa —näng mäh.
41,10,29,"Ti mꞌ Jesus ky hadoo sa hã:—Né hup ỹ né hẽ hahỹ ỹ herꞌoot doo: Hëp ỹ nꞌaa, Pꞌop Hagä Do panyyg hanäm do hyb nꞌaa na-ããj hẽ heréd hõm pé ta tób, heréd hõm do ta wakããn, ta ä̃nh, ta yb, ta ỹỹn, ta taah, ta joom banäng doo, ta bahä̃nh hajõng tagadoo da badäk hahỹỹ bä ta mabaj. Tagadoo da tób, ta wakããn, ta ä̃nh, ta ỹỹn, ta taah, ta joom banäng doo. Ta no nꞌaa na-ããj da tagadoo. Ta jawén kä, hỹ pong jé kä, tagadoo da edëb hadꞌyyt doo. Pꞌop Hagä Do pa tabawäd hadꞌyyt da."
41,10,31,"Hajõk babä hyb nꞌaa jewyk do wób, ta jawén kä hyb nꞌaa sekog padäg its da hỹ pong jé. Babä hyb nꞌaa sekog is do wób kä ti noo gó kä hyb nꞌaa jewyg kän da —näng mä Jesus kyyh sa hã."
41,10,32,"Pꞌaa hẽnh Jesus herꞌoot tadajëp do ky nꞌaa panyyg nꞌaa hahỹỹhTi mꞌ Jesus rabahõm Jerusarẽnh hẽnh. Jesus mä sa pooh. Ti mꞌ ta ma matëg rahyb nꞌaa newëë mä tꞌĩĩ hẽnh Jesus bahõm doo.Ta ma matëg rawén hyb nꞌaa newëë Jerusarẽnh hẽnh Jesus bahõm doo, tꞌĩĩ hẽnh Jesus majĩĩ rababok sa hꞌyyb. Ta wób mä sa sii hahꞌũũm do eꞌỹỹm mäh. Ti mꞌ sa mꞌaa hẽnh Jesus naëënh ẽnh 12 hedoo do ta ma matëg. Ti mꞌ tamaherꞌoot sa hã ta mo nꞌaa."
41,10,35,"Tsijaag, Jowãw daheeh retsẽẽ do panyyg nꞌaa hahỹỹhTi mꞌ Sebedew taah hedoo doo, Tsijaag, Jowãw daheeh, rabana Jesus wë. Ti mꞌ raky hadoo ta hã:—Ãã karẽn paawä manoo ãã etsẽẽ do a hã —näk mäh."
41,10,36,Ti mꞌ Jesus ky hadoo sa hã:—Hꞌëëd ti bë karẽn hã ỹỹ? —näng mäh.
41,10,37,"Ti mꞌ raky hadoo:—Ãã karẽn paawä takꞌëp makabajꞌaa doo me mabagꞌããs doo bä, a hub hadäk hẽnh ãã see basooh manꞌoo bä, sꞌỹỹ me ãã seeTakꞌëp hyb nꞌaa jewyk do tii, sa wahë nꞌaa basooh do pa hatꞌoonh doo. Rakarẽn paawä ta wób sa wahë nꞌaa rabahadoo Jesus sii. —näk mä sa kyyh."
41,10,38,Ti mꞌ Jesus ky hadoo sa hã:—Dooh bë hapëë bä ti bë etsẽẽ doo —näng mäh. —Bë hajaa da ỹ ahoop do bë ahob bä? Bë hajaa da bë dajëb bä ỹ dajëp doo da? —näng mä Jesus sa hã.
41,10,40,"—Hỹỹ kä, ta ti bë etsẽẽ do hã ỹỹ, ỹ nado ti hanoo. Pꞌop Hagä Do anoo da hup ỹỹ hẽnh, sä̃ ỹỹ hẽnh rabatꞌoonh, ta pooj jé tabenäm do tahꞌyyb däng do sa hyb nꞌaa —näng mäh."
41,10,41,"Ti mꞌ ta ma matëg wób, ji moo sahõnh hẽ hadoo do raky nꞌaa napäh bä retsẽẽ doo, rahꞌyy kawajꞌããn bong Tsijaag Jowãw sa wë."
41,10,42,"Ti mꞌ Jesus naëëj nä ta wë sahõnh hẽ ta ma matëg. Ti mꞌ taky hadoo sa hã:—Bë hapäh né hẽ, ta ti Judah buuj nadoo do sa wahë nꞌaa ky nꞌaa hedoo doo, takꞌëp ramejũũ sa hã. Bë hapäh né hẽ ti hyb nꞌaa jewꞌyyk doo, takꞌëp ramejũũ sa karapee nꞌaa —näng mäh."
41,10,46,"Baritsiméw häd näng do panyyg nꞌaa hahỹỹhTi mꞌ rakajaa panang Jerikó häd näng doo bä. Ti mꞌ, ta jawén, panang bä naa Jesus, ta ma matëg, hajõk do wób ratsyym kasok bä, ta tyw nꞌaa nabyy me mꞌ tabahäng ty tamah doo. Baritsiméw mä ta häd. Tsiméw häd näng do tꞌaa mꞌ tii. Ta tyw nꞌaa me tabahäng dajẽẽr tetsẽẽ hyb nꞌaa mꞌ ta tii me tebës do sa hã."
41,10,47,"Ti mꞌ, Jesus, Nasaréh buuj ramaneëënh do né hẽ ti ta tii bä tabës taky nꞌaa napäh bä mꞌ, takꞌëp mä tageëëj wät. Hahỹỹ da mꞌ ta kyyh:—Matꞌyyd mehĩĩn ỹỹh, Jesus, Dawi panaa!Sa hꞌyyb tym dëëb, pꞌooj ub Judah buuj hã Pꞌop Hagä Do ky nꞌaa enooh doo, ramaneëënhMesijas. Dawi panaa mahang ta ti ganyyh Pꞌop Hagä Do ky däng do paa hyb nꞌaa,“Dawi panaa”ramaneëënh na-ããj hẽ Pꞌop Hagä Do Ky Däng Doo. Tii da Jesus Baritsiméw wén maneëënh, ta hã pé Jesus né hẽ ti Pꞌop Hagä Do ky nꞌaa enooh do paa kaja däk doo. —näng mäh."
41,10,48,"Ti mꞌ ta wób raky geꞌỹỹm mäh, bag hẽnh tabahäng hyb nꞌaa. Raky geä̃m né paawä mꞌ, takꞌëp tageëëj wät tii bä:—Matꞌyyd mehĩĩn ỹỹh, Dawi panaa! —näng mäh."
41,10,49,Ti mꞌ Jesus baym.—Bë naëëj! —näng mäh.Ti mꞌ raky hadoo Baritsiméw hã:—Tsebee wäd! Pꞌop asꞌëëg gꞌëëd! Õm tanaëënh! —näk mäh.
41,10,50,"Ti mꞌ ta hatsë tawꞌoong jat mäh, gatsëg gëët, ahõm mä Jesus wë."
41,10,51,Ti mꞌ Jesus beaanh ta hã:—Hꞌëëd ti makarẽn ỹ moo wät a hã? —näng mäh.—Ma matëg! Ỹ karẽn ỹ begãã däk —näng mäh.
41,10,52,Ti mꞌ Jesus ky hadoo ta hã:—Ahõm nä. Hã ỹ mahꞌyy kaꞌeeh do hyb nꞌaa õm hasꞌoo däk —näng mäh.Ti mꞌ nayyw hẽ mꞌ tabahapëë däk. Ti mꞌ tabahõm Jesus sa jawén.
41,11,1,"Baad Jerusarẽnh bä Jesus ragadoo do panyyg nꞌaa hahỹỹhTi mꞌ Jesus rabahõm. Ti mꞌ Jerusarẽnh bedaa däk bä mꞌ, panang Betapagéh, Betanija häd enäh do wꞌoo hã rakajaa bä, waëë joom oriib häd näng do banäng bä, pawóp hẽ ta ma matëg Jesus mejũũ sa pooj jé mꞌ rabahõm hyb nꞌaa. Hahỹỹ dꞌ mä ta kyyh sa hã:—Bë ahõm panang hẽnh bë pooj jé badäk doo hẽnh ti nuuj jé. Bë kajaa bä, bë hapäh da jumeto tꞌaah ji najasooh nä doo. Ta tyd hã da tabahäng —näng mäh. —Bë asood hõm da, bë manaa wawẽẽ hẽ —näng mäh."
41,11,3,"—“Hëd nꞌaa ti bë asꞌoot?”, ranoo bä, “Takꞌëp Hyb Nꞌaa Jawyk Do karẽn, bada mꞌ tamejũũ rababaj nä”, näk da bë kyyh —näng mä Jesus pawóp hadoo do sa hã."
41,11,4,"Ti mꞌ rabahõm, ti mꞌ jumeto tꞌaah rabawyyd kän tób wꞌoo hã. Tób noo hã mꞌ takahõ."
41,11,5,"Ti mꞌ rabasꞌoot bä mꞌ, pꞌeets hẽ habꞌëëh do rabeaanh:—Hꞌëëd ti bë habꞌëëh? Hëd nꞌaa ti bë asꞌoot? —näk mä sa kyyh."
41,11,6,Ti mꞌ Jesus ma matëg raky hadoo Jesus bedoo doo dꞌ né hẽ mꞌ. Ti mꞌ rabanoo ramahũũm.
41,11,7,Ti mꞌ Jesus ma matëg ramana kän Jesus wë. Ti mꞌ sa hatsë sa hã padëëk do paa radatoonh jumeto jó. Ti mꞌ Jesus basꞌëëg sooh ta jó.
41,11,8,"Hajõk mä sa hatsë sa hã padëëk do paa ratꞌëëg hõm ta tyw nꞌaa me, tamahõm doo me, rawehꞌëëh hyb nꞌaa. Ta wób mä ragekyyt mä bagꞌaad, ratꞌëëg hõm mä ta tyw nꞌaa me.Tii dꞌ né paa mꞌ rabahedꞌoo sa wahë nꞌaa ragadoo bä. Ratsebé, rawehꞌëëh do heen nꞌaa tii."
41,11,9,"Ti mꞌ sahõnh hẽ pooj jé hahꞌũũm doo, duu hẽnh hanꞌaa do na-ããj mä takꞌëp mä sa kyyh:—Pꞌop Hagä Do ãã jꞌaa etsë! —näk mäh. —Ky nꞌaa kedëng tii, Takꞌëp Hyb Nꞌaa Jawyk Do kyy gó hana doo!Saaw- hã takerii däk do hã rabehꞌũũm. —näk mäh."
41,11,11,"Ti mꞌ Jerusarẽnh bä Jesus bajëë suun kän. Ti mꞌ tabahõm Pꞌop Hagä Do tób nꞌaa hẽnh. Tabegãã däk mäh. Tug bä däg do hyb nꞌaa mꞌ, 12 hedoo do sa sii hẽ mꞌ tabahõm ta sꞌee hẽnh, Betanija häd näng doo hẽnh, rabaꞌỹỹh hyb nꞌaa mꞌ tii bä."
41,11,12,"Pꞌop Hagä Do tób wahoo gó hesꞌëëm do Jesus hebëë bong do panyyg nꞌaa hahỹỹhTi mꞌ jati péh, Betanija bä naa ratsyym kasok bä, Jesus asa däk."
41,11,13,"Dawëë naa mꞌ tabahapäh joom wiigo häd näng doo. Tahegꞌããs mä teag bä. Dooh mꞌ ta hã, ta ag noo gó nado mꞌ ta hꞌyyb.Ta ag noo gó nado né paawä, joom baad hadoo do hã ji awꞌyyt né hẽ pawóp its ta ag tabeaak do pooj jé ganyyh doo. Kasꞌuut do sa waa tii. Ti ti Jesus esoos do tabepóh hyb nꞌaa paawä."
41,11,14,Ti mꞌ joom hã taky hadoo:—Dooh da meag wäd bä! Dooh dꞌ a ag repoo wäd bä! —näng mäh.Ta ma matëg ramaa napäh mä ta kyyh joom hã.
41,11,15,"Ti mꞌ rakajaa bä kä mꞌ pꞌaa hẽnh Jerusarẽnh bä, Jesus bajëë suun mä Pꞌop Hagä Do tób nꞌaa wꞌoo hã, kahadë doo gó, wahoo gó. Ti mꞌ Jesus bahabëë bong tii bä hesꞌëëm doo, hetsꞌẽẽ do na-ããj mäh. Ti mꞌ tabaũũj bëëh dajẽẽr rabahebꞌaanh do tyng nꞌaa. Gurii-i hesꞌëëm do tyng nꞌaa na-ããj mä taũũj bëëh. Dooh mꞌ tanꞌoo bä ramatabëj bä wakꞌããb ta tii me, Pꞌop Hagä Do tób nꞌaa wahoo gó. Sa hã tama metëëk bä mꞌ taky hadoo: —näng mä Jesus. —Hỹỹ kä, baretsëg tób nꞌaa hado däk bë anꞌoo bä! —näng mä Jesus kyyh sa hã."
41,11,18,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk do na-ããj mä raky nꞌaa napëë kän mä ta tii. Ti mꞌ ratyw nꞌaa esoos mä radajꞌëëp hyb nꞌaa mꞌ Jesus, Jesus rajeỹỹm do hyb nꞌaa mꞌ. Rawén jeỹỹm mäh, hajõk mä genꞌaak Jesus metëëk do hã."
41,11,19,"Ti mꞌ tug bä kä mꞌ Jerusarẽnh Jesus raberéd däg kän, ahꞌũũm kän mäh."
41,11,20,"Baad ji hꞌyy kaꞌeeh do panyyg nꞌaa hahỹỹhJati pé bäp paa mꞌ, Jerusarẽnh hẽnh rabahõm bä mꞌ, joom wiigo häd näng doo me mꞌ ratabës. Tsawyy häng mä sahõnh hẽ mꞌ rabahapäh."
41,11,21,Ti mꞌ Peed hyb nꞌaa newë däk mä Jesus ky hadoo do paa joom hã. Ti mꞌ taky hadoo:—Ma matëg! Mahegãã! —näng mäh. —Tsawyy häng joom mawasꞌee häng doo —näng mäh.
41,11,22,"Ti mꞌ Jesus ky hadoo:—Tawꞌããts hẽ Pꞌop Hagä Do hã bë hꞌyy kaꞌeeh —näng mäh. —Né hup ỹ né hẽ hahỹ ỹ herꞌoot doo: Hahỹ waëë hã ky hadoo péh: “Ahõm, ahob tame”, hanäng péh, Pꞌop Hagä anoo ti ta hã, ta hã baad tahꞌyy kae bä, Pꞌop Hagä Do ky däng do taky nasëëw bä ta hꞌyyb gó."
41,11,24,"Ti hyb nꞌaa bë ỹ maherꞌoot hahỹỹ da: Bë gadoo né da sahõnh hẽ Pꞌop Hagä Do hã bë ky nꞌaa etsẽẽ doo, baad bë ky dahé bä, bë ky nasëëw bä bë hã tanoo do hã —näng mäh."
41,11,25,"—Bë ky nꞌaa etsꞌẽẽ bä, tanyy bä bë hꞌyyb gó baad nadoo do bë da hadoo do wë, tawꞌããts hẽ pooj jé bë hyb nꞌaa mabaan hõm tii, bë Yb hỹ pong jé hawät do hyb nꞌaa mabaan hyb nꞌaa nesaa do bë hã na-ããj hẽ. ["
41,11,27,"Jesus hã reaanh doo, jaa ky gabuuj rahanäng do panyyg nꞌaa hahỹỹhTi mꞌ rakajaa Jerusarẽnh hẽnh. Jesus bawät bä mꞌ Pꞌop Hagä Do tób nꞌaa wahoo gó, kahadë doo gó, kajaa mä ta wë Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk doo, Judah buuj sa wahë nꞌaa hedoo do sii hẽ."
41,11,28,"Ti mꞌ raky hadoo ta hã:—Jaa kyy gó mabadꞌoo hahỹ mabadꞌoo doo? Jaa ky gabuuj gó hahỹ mamoo wät doo?Hesꞌëëm do Jesus hebëë bong do hyb nꞌaa, hajõk do tama metëëk do hyb nꞌaa na-ããj hẽ rawén eaanh. Jesus hã heꞌaanh do sa kyy gó ta tii bä hesꞌëëm do rabehesꞌëëm. Ti hyb nꞌaa dooh ragenaag bä Jesus badꞌoo doo. —näk mä sa kyyh."
41,11,31,"Tii bä mꞌ sa mꞌaa hẽnh mä raky nꞌaa hajẽẽw bong. Hahỹỹ dꞌ mä sa kyyh:—Hỹ pong jé hawät do kyy gó ër noo bä, teaanh da ër hã tii bä: “Hëd nꞌaa paa ti bë ky nadaheeh ẽnh?”, näng da."
41,11,33,"Ti hyb nꞌaa mꞌ raky hadoo Jesus hã:—Dooh ãã hapëë bä —kenꞌooh mäh.Ti mꞌ Jesus ky hadoo sa hã:—Ỹ na-ããj né hẽ, dooh ỹ herꞌood bä ky gabuuj näng do hã ỹỹ, tii da ỹ badꞌoo doo —näng mä ta kyyh sa hã."
41,12,1,"Joom näng do kaser nꞌaa panyyg gó Jesus behꞌũũm do panyyg nꞌaa hahỹỹhTi mꞌ Jesus baherꞌoot panyyg ky nꞌaa me sa hã.Ta hã kamajꞌĩĩ doo, ta hã heꞌaanh do sa hã ti tabaherꞌoot. Hahỹỹ da mꞌ tabaherꞌoot:—Hỹ hadoo ajꞌyy bejoom hõm uwa häd näng do ta joom. Tahedëë hõm. Ti tagagoos uwa bëëh hood tagatsi hyb nꞌaa. Ti tamoo wäd sooh pꞌop nu däk do joom hagã nꞌaa tyng. Ti tabahaëëj däk ta joom banäng do ta kaser nꞌaa sa hã. Ti ta danäh bahõm dawëë."
41,12,2,"Joom ag wahꞌëë däg bä kä, ta danäh mejũũ ta sii moo hebꞌooh do see ta kaser nꞌaa sa wë, tagadoo hyb nꞌaa paawä joom ag wób."
41,12,3,"Ti takajaa bä kä, ramaso däk, rahewyyh, ramejõ hõm pꞌaa hẽnh bag hẽnh."
41,12,4,"Tii bä ta danäh mejũũ ẽnh ta seeh. Tii kä ranu ganabooh, rarahejãã tii."
41,12,5,"Ti tamejũũ ẽnh ta seeh. Radajëëb kän tii. Ti ta danäh mejũũ nä hajõk. Tii bꞌ sa wób rahewyh bong, sa wób raneboh bëëh."
41,12,6,"Sét hẽ madꞌaak ta pa. Ta tꞌaah takamahä̃n do tii. Ti tamejũũ. Ta hꞌyyb gó mꞌ taky hadoo: “Tah ỹ rawehꞌëëh da”, näng mä ta hꞌyyb gó."
41,12,7,"Ti ta kaser nꞌaa rabahapäh bä raky hadoo: “Ta danäh tꞌaah hahỹỹh. Ti dꞌ ta danä däg ta yb jawén buuj däg”, näk mäh. “Ti bä, ër dajëëb! Ër ma däg da tii bä kä hahỹ joom banäng doo”, näk mä sa kyyh."
41,12,8,"Tii dꞌ né kä, ranaboh jad kän. Dawëë radawäts hõm joom bahä̃nh —näng mä Jesus. Panyyg gó mꞌ tabehꞌũũm sa hã."
41,12,9,"Ti mꞌ teaanh sa hã:—Nyy da joom danäh badꞌoo hỹỹ kä? —näng mäh. —Ana da, tadejꞌëëp da ta kaser nꞌaa, ta wób hã da tabahaëënh tii bä —näng mäh."
41,12,10,"Ti mꞌ Jesus ky hadoo ẽnh sa hã:—Dooh bë nerꞌood bä gꞌeeh hahỹ Pꞌop Hagä Do kyy kerih doo? “Pä tób nꞌaa tehemꞌaa do raty nꞌaa gesꞌyyk doo, hỹỹ kä pä ta ba nꞌaa, mesoo nꞌaa däg."
41,12,12,"Tii bä kä mꞌ, Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk do na-ããj hẽ, Judah buuj sa wahë nꞌaa hedoo do na-ããj mäh, ratyw nꞌaa esoos mä ramaso däk hyb nꞌaa mꞌ Jesus. Hꞌyy genäh mä Jesus pesꞌããp mä panyyg ky nꞌaa me sa hã. Ti hadoo né hẽ, eꞌỹỹm mä hajõk do Jesus maa newꞌëë do sa hã, ti hyb nꞌaa mꞌ Jesus mahä̃nh rabahõm."
41,12,13,"Jesus rano nꞌaa maso paawä ta kyyh hyb nꞌaa panyyg nꞌaa hahỹỹhTa jawén kä mꞌ ramejũũ Pariséw wób, Judah buuj sa wahë nꞌaa Eróts häd näng do karapee wób na-ããj mä Jesus wë. Rakarẽn paawä rano nꞌaa masoo taherꞌoot do hyb nꞌaa."
41,12,14,"Ti hyb nꞌaa mꞌ ky kenꞌyym doo gó rakeꞌaanh:—Ma matëg! —näk mäh. —Ãã hapäh õm. Baad ub mabawät. Dooh daap mamenä bä. Dooh mahyb nꞌaa pꞌeed bä ky nꞌaa etsëëh do hã, hyb nꞌaa jawyk do hã mama metëëk bä. Dooh maky nꞌaa ehỹỹd bä sa hyb nꞌaa ma metëëk doo. Ehub né hẽ Pꞌop Hagä Do karẽn do hã mama metëëk doo —näk mäh. —Ti hyb nꞌaa —näk mäh —ãã mamaherꞌood. Tawꞌããts hẽ a hã, ji epaag bä Roma buuj sa wahë hã rahepak doo, Sesa hã?Tii da rawén eaanh, rakarẽn paawä Jesus herꞌoot do hã rabawꞌyyt raky nꞌaa tapaa do ta hã. “Dooh ji epaag bä Sesa hã” taky hado bä paawä, Eróts karapee raky nꞌaa tapa paawä Jesus Roma buuj sa hã. “Ji epꞌaak né hẽ” Jesus ky hado bä paawä, hajõk do maa newꞌëë doo, dooh ragenaag bä ta tii. Tii bꞌ rakawajꞌããn paawä ta wë. Hejoonh né hẽ ta hã reaanh doo. —näk mäh."
41,12,15,"—Ji epꞌaak gꞌeeh, dooh apäh ji epaag bä? Nyy da a hã? —näk mä sa kyyh.Jesus hapäh mä ti sa hꞌyyb, jꞌooj madäk doo me ti raky hadoo. Ti mꞌ taky hadoo sa hã:—Hëd nꞌaa tii da bë keꞌaanh, këh ỹ hyb nꞌaa ỹ bë no nꞌaa maso paawä? —näng mäh.Ti mꞌ taky hadoo sa hã:—Na moweed denaari ramaneëënh doo. Ỹ megãã —näng mäh."
41,12,16,"Ti mꞌ rabanꞌoo däk ta hã. Ti mꞌ tametëëh, ti mꞌ tabeaanh sa hã:—Jaa heen nꞌaa hahỹỹh? Jaa häd hahỹ kerih do ta hã? —näng mäh.Ti mꞌ raky hadoo:—Sesa heen nꞌaa, Sesa häd —näk mäh."
41,12,17,"Ti mꞌ Jesus ky hadoo:—Bë anꞌoo Sesa hã ta no nꞌaa, ta heen nꞌaa hadäk doo. Bë anꞌoo Pꞌop Hagä Do hã ta no nꞌaa hẽJi né hẽ ti Pꞌop Hagä Do karẽn doo. —näng mäh.Ti mꞌ sa hꞌyyb gó rameuuj bꞌëëh ta kyyh hyb nꞌaa."
41,12,18,"Saduséw Jesus hã rakeꞌaanh do panyyg nꞌaa hahỹỹhTi mꞌ rakajaa Jesus wë Saduséw häd enäh doo, rakeꞌaanh hyb nꞌaa mꞌ. Sa hã mꞌ dooh mꞌ ji ganä wäd bä ji dajëb bä. Ti mꞌ raky hadoo Jesus hã:—Ma matëg! —näk mäh. —Pꞌooj ub Mosees erii däk do paa ër hã, ajꞌyy dajëb bä, ta ỹỹm teréd wäd bä tanetaa nä bä, tii bä mꞌ ta hỹỹj mä gatꞌëë däk tii, ta hỹỹj makũ panaa näng hyb nꞌaa mꞌ —näk mäh."
41,12,20,"—Panyyg gó õm ãã maherꞌoot —näk mäh. —Hỹ hadoo ajꞌyy, 6 ta hỹỹj. Tagatꞌëë däk mäh. Dooh mꞌ teta nä bä, ajꞌyy dajëp."
41,12,21,"Tii bä ta hỹỹj seeh, ta jawén näh, gatꞌëë däk mä ta hỹỹj makũ ỹỹm paah. Ti na-ããj mä dajëp né tii dꞌ ẽnh. Dooh mꞌ reta nä bä tadajëp. Ti hadoo né mꞌ ta wób ẽnh."
41,12,22,Sahõnh hẽ mꞌ ragetꞌëë bok ta ti ỹỹnh. Sahõnh hẽ mꞌ radejëp ranetaa nä bä. Tagadëëg ub kä ỹỹnh dajëb kän.
41,12,23,"Ti mꞌ rabeaaj kän Jesus hã:—Ji genyyh bä kä ẽnh, dejëp do paa ji? —näk mäh. —Ny hadoo do ỹỹm kä ta ti ỹỹnh ti noo gó kä? Sahõnh hẽ paa mꞌ ta ti ta patꞌuuk —näk mä sa kyyh."
41,12,26,Ti mꞌ taky hadoo ẽnh: näng mäh.
41,12,27,"—Dooh, “Abaraãm makũ hagã, Isak makũ hagã, Jakóh makũ hagã”, tanoo bä. Dejëp do hagã nꞌaa nado Pꞌop Hagä Doo. Hedëp do sa hagã nꞌaa tii —näng mäh. —Takꞌëp bë hꞌyy gatemah —näng mä Jesus kyyh Saduséw sa hã."
41,12,28,"Takꞌëp ji hyb nꞌaa jawꞌyyk do panyyg nꞌaa hahỹỹhTi mꞌ Mosees ky nꞌaa jawꞌyyk do ma mehetëk do see bana. Tamaa napäh mä raky kedag bong do Jesus daheeh. Ta hã mꞌ, baad mä Jesus ky gadoo sa hã rakeꞌaanh doo. Ti hyb nꞌaa mꞌ teaanh mäh:—Ny hadoo do Pꞌop Hagä Do mejũũ do see takꞌëp ji hyb nꞌaa jawꞌyyk tamejũũ do wób bahä̃nh? —näng mäh."
41,12,29,Ti mꞌ Jesus ky hadoo ta hã: näng mäh.
41,12,31,"—Hahỹ ta seeh: “Makamahä̃n a da hadoo doo, a hã makamahä̃n doo da” —näng mäh.Ti mꞌ Jesus ky hadoo ẽnh:—Dooh takꞌëp ky nꞌaa jawyk pé ta ti pawóp hadoo do bahä̃nh —näng mä Jesus ta hã."
41,12,32,"Ti mꞌ Mosees ky nꞌaa jawꞌyyk do ma mehetëk do ky hadoo:—Baad ti a kyyh, ma matëg —näng mäh. —Sét né hẽ ti Pꞌop Hagä Doo. Dooh ta see péh —näng mäh."
41,12,33,"—Pꞌop Hagä Doo takꞌëp ji kamahä̃n, takꞌëp ji hꞌyyb däk ta hã. Ji hꞌyyb tym gó naa né hẽ, sahõnh hẽ ji hajaa doo me né hẽ ji kamahä̃n ta hã. Ji kamahä̃n né hẽ ji da hadoo, ji hã ji kamahä̃n doo da —näng mäh. —Ji ajuu doo, ji anoo do Pꞌop Hagä Do hã bahä̃nh ti ta tii."
41,12,34,"Ti mꞌ Jesus hꞌyyb hapäh bä baad ta kyyh, ta hꞌyy ganäng doo me tabedoo, ti mꞌ taky hadoo:—Pꞌeets hẽ paawä Pꞌop Hagä Do hã mahꞌyy kaꞌeeh takarẽn doo da. Pꞌeets hẽ paawä Pꞌop Hagä Do bagꞌããs do karapee nꞌaa mabahadoo —näng mäh.Ti bahä̃nh kä mꞌ dooh mꞌ reaaj boo bä kä. Hꞌyyb eꞌỹỹm mä reaaj bä kä."
41,12,35, näng paa Dawi.?
41,12,37,"Hỹỹ kä, “Wahë ỹ nꞌaa” Dawi maneëëj bä ti Kristo, nyy dꞌ ti ta tꞌaah tabahadoo?Dawi panaa né hẽ ti Jesus ajꞌyy gó tabahyng do hyb nꞌaa. Dawi wahë ỹ nꞌaa tamaneëënh do paah, Pꞌop Hagä Do Tꞌaah tabahadoo do hyb nꞌaa na-ããj hẽ ti Jesus. —näng mä Jesus.Baad mä hajõk do sa hã Jesus kyyh."
41,12,38,"Jesus ma metëëk bä mꞌ taky hadoo:—Baad da bë kanä ta ti Mosees ky nꞌaa jawꞌyyk do ma mehetëk do sa mahä̃nh —näng mäh. Baad ub rakenꞌyym, baad rakametëëh saroor henyym doo me, ky nꞌaa gebah doo me —näng mäh. —Rakarẽn ji bedëng hajõk do sa mahang —näng mäh. —Tób Pꞌop Hagä Do panyyg rayd naherot doo bä ragenꞌaak ratooj bä hyb nꞌaa jewyk do rabahetonh bä. Ratsebé do tä nꞌaa noo gó, ragenꞌaak ky nꞌaa etsëëh doo bä rabahetonh bä ratooj bä —näng mäh."
41,12,40,"—Patug tema bong do radajẽẽr esok, rama esok. Tii bä hꞌyy kamepꞌëëh, bäp péj hadoo doo me raky nꞌaa etsꞌẽẽ bä —näng mäh. —Ta ti hedoo do takꞌëp Pꞌop Hagä Do rejãã da —näng mä Jesus kyyh Mosees ky nꞌaa jawꞌyyk do ma mehetëk do sa ky nꞌaa."
41,12,41,"Patug tamaa wäd is do tanoo do dajẽẽr panyyg nꞌaa hahỹỹhTi mꞌ Jesus bahyy sooh dajẽẽr radahetꞌoonh do dawëë bä. Ti mꞌ tabahegꞌããs hajõk do radatoonh do dajẽẽr tób Pꞌop Hagä Do rahyb nꞌaa esee do dajẽẽr nꞌaa. Hajõk mä dajẽẽr enäh doo, hajõng mä radatoonh."
41,12,42,"Ti mꞌ tabana patug tamaa wäd is doo, tadatooj is mä pawóp its moweed. Kanahën its mä tii."
41,12,43,"Ti mꞌ Jesus naëënh ta ma matëg ta wë, ti mꞌ taky hadoo sa hã:—Hahỹ ỹỹnh patug tamaa wäd is doo, sa bahä̃nh tabanoo. Né hup ỹ né hẽ ta ti ỹ herꞌoot doo —näng mäh. —Sahõnh hẽ ta wób ranoo sa wë madꞌaak do uuh —näng mäh. —Hahỹ ỹỹnh, kasuud its né paawä, sahõnh hẽ tabanꞌoo däg is ta wë hanäng do paats —näng mä Jesus."
41,13,1,"Jesus herꞌoot ta jawén hawät do panyyg nꞌaa hahỹỹhTi mꞌ Jesus ratsyym kasok bä mꞌ Pꞌop Hagä Do tób nꞌaa bä naa, ta ma matëg see ky hadoo ta hã:—Mahegãã, ma matëg! Ewëëh hỹ pä tób panꞌaa. Anäm hahỹ tatama nꞌaa! —näng mäh."
41,13,2,Ti mꞌ Jesus ky hadoo:—Mahapäh hahỹ tób yb —näng mäh. —Dooh da hahỹ pä ta see jó haso wät pé da. Sahõnh hẽ da rabakud bëëh tũũ —näng mäh.
41,13,3,"Ti mꞌ waëë joom oriib banäng doo hẽnh Jesus rabahõm kän. Pꞌop Hagä Do tób nꞌaa nu masee me tii. Ta tii bä Jesus bahäng bä, sa mꞌaa hẽnh Peed, Tsijaag, Jowãw, Ãn-Deréh rabana ta wë, ti mꞌ raky nꞌaa eaanh:"
41,13,4,—Ny noo gó da ti tii dꞌ maherꞌoot do tadu däk? Hꞌëëd hado da tabedaa däk do heen nꞌaa? —näk mäh.
41,13,7,"—Bë eỹỹm manä da kanebꞌooh do bë ky nꞌaa napäh bä. Ti awät né da ta ti hedoo doo. Ti hadoo né hẽ, dooh takaja nä bä badäk hahỹ bahëëj jëng doo —näng mäh."
41,13,8,"—Häj nꞌaa see babuuj rakanebꞌooh da häj nꞌaa see babuuj sa daheeh. Häj nꞌaa sa wahë nꞌaa, rahꞌyy kawereem da häj nꞌaa see sa wahë nꞌaa wë. Hajõng häj nꞌaa bä kꞌããts katajuus da, sah na-ããj da anäng. Badäk hahỹ bahëëj jëng do du däk do metëë nꞌaa dꞌ tii. Ajãn pooj jé ta mahỹỹj ganyyh do hadoo da tii —näng mä Jesus."
41,13,9,"Ti mꞌ taky hadoo ẽnh:—Baad bë kanä sa mahä̃nh —näng mäh. —Bë da rahaëënh panang enäh do sa wahë nꞌaa sa moo gó, bë raky nꞌaa etyy hyb nꞌaa. Bë da rahewyyh tób Pꞌop Hagä Do panyyg rayd naherot doo gó. Hëp ỹ nꞌaa bë da ramahũũm sa wahë nꞌaa wë, hëëj bagã nꞌaa sa wë na-ããj hẽ, sa matym gó bë raky nꞌaa tapaa hyb nꞌaa. Këh ỹ nꞌaa bë herꞌood kän da tii bä sa hã —näng mäh."
41,13,10,"—Badäk hahỹ gawatsig pooj jé, Pꞌop Hagä Do Tꞌaah panyyg hanäm do jé padꞌyyt hẽ da rabaherꞌood hõm sahõnh hẽ häj nꞌaa babuuj sa hã —näng mäh."
41,13,11,"—Bë ramoo maso hõm bä, bë raheaaj bä bë raky nꞌaa etyy hyb nꞌaa, bë hyb nꞌaa tón manä bë herꞌoot péh. Bë herꞌoot bä, bë herꞌood bë hã Pꞌop Hagä Do anoo do ti noo gó. Bë hꞌyyb gó naa nado da ti bë herꞌoot doo. Pꞌop Hagä Do Sahee da ti herꞌoot doo —näng mä Jesus sa hã."
41,13,12,"Ti mꞌ taky hadoo ẽnh:—Hỹỹj näng do ta hỹỹj tanꞌoo däk da ta wób sa moo gó, radajꞌëëp hyb nꞌaa. Ti hadoo né da tꞌaah näng do badꞌoo ta tꞌaah hã. Sa taah da hꞌyy kawereem da sa yb wë, sa ỹỹn wë. Rahaëënh da ta wób sa moo gó radejꞌëëp hyb nꞌaa. Takꞌëp da sahõnh hẽ rakawajããn da bë wë hëp ỹ nꞌaa. Ti hadoo né da, jé hꞌyy kanerét do hã ỹỹ, tadajëb bä kä, edëb hadꞌyyt hẽ da hỹ pong jé Pꞌop Hagä Do pa —näng mä Jesus kyyh."
41,13,14,"Ti mꞌ taky hadoo ẽnh:—Takꞌëp nasaa doo, Pꞌop Hagä Do tób nꞌaa rejãã doo, Pꞌop Hagä Do tób nꞌaa rahyb nꞌaa eréd hõm hanoo doo, Pꞌop Hagä Do tób nꞌaa bä tahëë däg bä bë hapëë bä, tawꞌããts hẽ Judah buuj häj nꞌaa bä hajꞌeenh do rakejën hõm da waëë banäng hẽnh. Sahõnh hẽ hahỹ nerꞌoot doo, tawꞌããts hẽ ramatakëë tagahoot hyb nꞌaa sa hã nyy dꞌ Jesus hanäng pé ti takꞌëp nesaa doo.Maah-Ko erii wät ta tii, Daniéw erii wät do hã Jesus behꞌũũm do hyb nꞌaa."
41,13,17,"—Takꞌëp tanesaa hetꞌaah doo, sa taah nebii do sa hã kä ti noo gó kä!Takꞌëp tanesaa sa hã, du daa dꞌ rawajꞌaah pé do hyb nꞌaa. —näng mäh."
41,13,18," Ti mꞌ taky hadoo ẽnh:—Takꞌëp né da ji bahoop ti noo gó. Badäk hahỹ Pꞌop Hagä Do pahuuj wät noo gó naa, dooh nä paa ti hadoo pé takꞌëp rabahoop. Ti jawén kä dooh ti tahado wäd bä kä. Ti hyb nꞌaa da, bë ky nꞌaa etsꞌẽẽ Pꞌop Hagä Do hã, bë kejën hõm do tabahahëëm noo gó, takꞌëp naëng badoos noo gó, tanahadoo hyb nꞌaa —näng mäh. Series, "
41,13,20,"—Pꞌop Hagä Do bód gakog hõm da nanäng ji ahoop doo. Tii dꞌ tanado bä paawä, dooh paawä hedëp péh. Ta wë tasëëw hõm do sa hyb nꞌaa tawén bód gakog hõm ti noo gó rahoop doo —näng mäh."
41,13,22,"Ta ti ỹ wén herꞌoot, ti abok da hajõk “Ỹ Kristo” kenꞌooh do hyb nꞌaa. Ti abok né da “Pꞌop Hagä Do ky nꞌaa rod ỹỹh” kenꞌooh doo, noo kanesa doo. Takꞌëp hadoo do ta heen nꞌaa rametëëh da, rapehuunh da, ta wë Pꞌop Hagä Do asëëw hõm do rawedii hyb nꞌaa paawä. Ti hyb nꞌaa, bë hyb nꞌaa matakä! Ta pooj jé ỹ baherꞌood däk bë hã —näng mä Jesus kyyh."
41,13,24,"Ti mꞌ Jesus ky hadoo ẽnh:—Ta ti rahoop do jawén paa bä, papỹỹj da badagyb däk, kamarab da dooh ta bag nyy wäd bä. Sagõõh wë hã naa kejäk da. Wë hã habong do ta bag kehꞌỹỹt da jé padꞌyyt hẽ, ta see hedo hõm da Pꞌop Hagä Do anꞌoo bä.Isajas kyy gó Jesus behꞌũũm ta ti taherꞌoot doo. , 34.4 hã kerii däk ta ti ky nꞌaa."
41,13,26,"Ti noo gó kä da sahõnh hẽ da rabahapäh ỹỹh, Ajꞌyy Hadoo Do Hỹ Pong Jé Hana Doo, ỹ bahyng bä kä wë puh mahang. Ỹ ahyng da takꞌëp Pꞌop Hagä Do hejój me, ta bag takꞌëp gabarëëh do hadoo doo me."
41,13,27,Ti noo gó ỹ mejũũ da ãs ỹỹ rabata hõm hyb nꞌaa jé padꞌyyt hẽ badäk hahỹỹ hã habong do ỹ asëëw hõm doo —näng mä Jesus kyyh.
41,13,28,"Ti mꞌ Jesus ky hadoo ẽnh:—Bë hyb nꞌaa matakä joom wiigo häd näng do ky nꞌaa hã —näng mäh. —Wiigo tëëg tadu doo bä tagajewäng doo, bë hapäh tabanyyw edaa däk.Tabahahëm noo gó, hajõng do häj nꞌaa bä ti anäng joom ti noo gó barak doo. Pꞌaa hẽnh tagajewäng tabanyyw bedaa däk bä. Ti hyb nꞌaa ta ti ky nꞌaa gó Jesus behꞌũũm ta panyyg."
41,13,29,"Ti hadoo né da, sahõnh hẽ ta ti bë ỹ maherꞌood wät do kaja däk bä bë bahapäh bä, edaa däk ỹ kajaa do bë bahapäh da —näng mäh."
41,13,30,"Ti mꞌ taky hadoo ẽnh:—Né hup ỹ né hẽ hahỹ ỹ herꞌoot doo: Da hẽ habong do rahapäh nä da sahõnh hẽ ỹ herꞌood wät do bawäd kän.Jesus hã reaaj wät ny noo gó Pꞌop Hagä Do tób nꞌaa rarejãã. 37 ta baab jawén paa bä, hahỹ Jesus herꞌoot do jawén paa bä, Roma buuj sa warahén nꞌaa rarejãã Pꞌop Hagä Do tób nꞌaa Jerusarẽnh bä hasooh do paah. Sahõnh hẽ Pꞌop Hagä Do tób nꞌaa panꞌaa pä kepyyj hyng Roma buuj sa warahén ranꞌoo bä."
41,13,31,"Badäk hahỹỹh, wë na-ããj da, ahëëj jëë né paawä, këh ỹỹ da dooh tahëëj bä —näng mäh."
41,13,32,"Ti mꞌ Jesus ky hado kän:—Dooh dꞌ hapäh pé ny noo gó ta ti bawät. Ããs, hỹ pong jé habong doo, dooh rahapëë bä. Ỹỹh, Pꞌop Hagä Do Tꞌaah, na-ããj hẽ dooh ỹ hapëë bä. Jããm né hẽ Ee hapäh."
41,13,33,"Dooh da bë hapëë bä ny noo gó ta ti bawät. Ti hyb nꞌaa baad ub da bë gadaa ta pooj jé, baad ub da bë matakä."
41,13,34,"Ajꞌyy karom näng do ta sꞌee hẽnh hahõm do hadoo tii. Tabahõm pooj jé tamejũũ ta karom sahõnh hẽ rabahagꞌããs hyb nꞌaa. Tamaherꞌood hõm sa hã ramoo bong do hã. Tamejũũ na-ããj hẽ tób noo hagꞌããs doo, baad tabahagꞌããs hyb nꞌaa. Dooh raheen nꞌaa enä bä ny noo gó sa kariw nꞌaa matëëh. Ti hadoo bë hã kä. Tawꞌããts hẽ baad da bë gadaa, baad bë hyb nꞌaa matakä da. Dooh da bë hapëë bä ỹ matëëh bä, tób danäh matëëh do ta karom nahapäh do hadoo da. Dooh ji hapëë bä tób danäh kajaa bä, tug bä, atsëm, atsëm ub, tapajꞌëë bä. Series,  Dooh tawꞌããts hẽ tado bä bë hꞌyy gatemah bä tób danäh nayyw hẽ takaja bä —näng mäh."
41,13,37,"—Ti hyb nꞌaa ỹ bedoo bë hã, sahõnh hẽ sa hã: Baad bë gadaa, baad bë matakä! —näng mä Jesus."
41,14,1,"Buu benyym do ỹỹnh ahoog wät do Jesus nuu gó panyyg nꞌaa hahỹỹhTi mꞌ pawóp nä mꞌ ta ä̃h Pas-kowaPas-kowa ramaneëënh do noo gó Isaraéw buuj rahyb nꞌaa esee Pꞌop Hagä Do tꞌyyd mehĩĩn doo, Esit bä naa rabahꞌũũm noo gó. Pas-kowa ratabꞌëës noo gó ranahebꞌooh bꞌéé tꞌaah ajꞌyy. Rahyb nꞌaa esee do heen nꞌaa tii. Ti noo gó mꞌ ratabꞌëës né hẽ pãw makuj tamah doo. Séd hã ratahebꞌëës. häd näng do bawät, pãw makuj tamah do rabawa noo gó. Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk do na-ããj mä ratyw nꞌaa esoos mä Jesus ramoo maso hõm hyb nꞌaa ta wób raky nꞌaa nanapäh bä mꞌ, radajꞌëëp hyb nꞌaa kä mꞌ."
41,14,3,"Ti mꞌ panang Betanija häd näng doo bä mꞌ, Simaw saraa hã däk do paa tób bä, sa waa tyng hã mꞌ Jesus basooh bä mꞌ, ana mä ta wë ỹỹnh. Buu benyym do hood mä ta moo gó mꞌ tabadäk. Pä sꞌëëb mä ta hood. Takꞌëp mä taky nꞌaa gebah, joom nah-do häd näng do sꞌëëb hehꞌäät ta ti gó hanäng do buu benyym doo. Ti mꞌ tanoo gatëh hõm, ti mꞌ tabahahꞌook Jesus nuu gó mꞌ."
41,14,4,"Ti mꞌ Jesus pa hatꞌoonh do wób rakawajꞌããn bong, ti mꞌ raky hadoo sa da hadoo do sa hã:—Hëd nꞌaa tarejãã tii?"
41,14,5,Tawꞌããts hẽ paawä takesꞌëëm. Takꞌëp paawä ji ky nꞌaa gebꞌaah. Ta säm ji anoo paawä kasꞌuut do sa hã —näk mäh.Ti mꞌ rabahajẽẽw wät ti ỹỹnh.
41,14,6,Ti mꞌ Jesus ky hadoo:—Bë hajẽẽw manäh! Na magëd ti ỹỹnh —näng mäh. —Takꞌëp baad hadoo do tamoo wäd wät hã ỹỹ.
41,14,7,"Kasꞌuut do aboo hadꞌyyt hẽ bë mahang. Bë hꞌyy kajäk bä bë banoo sa hã. Ỹ ti hỹỹh, dooh bë mahang hadꞌyyt hẽ ỹ awäd wäd bä —näng mäh."
41,14,8,—Tahajaa do né hẽ ti tamoo wät hã ỹỹ. Ỹ radakä jëë pooj jé buu benäw nꞌaa tii dꞌ nuh ỹỹ gó tahꞌook doo —näng mäh.
41,14,9,"Ti mꞌ taky hadoo ẽnh:—Né hup ỹ né hẽ hahỹ ỹ herꞌoot doo: Jé padꞌyyt hẽ badäk hahỹỹ hã Pꞌop Hagä Do Tꞌaah panyyg hanäm do rabaherꞌood hõm bä, raherꞌoot da na-ããj hẽ hã ỹỹ hahỹ ỹỹnh moo wäd wät do ky nꞌaa, ji hyb nꞌaa esee hyb nꞌaa ta hã —näng mäh."
41,14,10,"Ti mꞌ Ikarijot häd näng doo, 12 hedoo do ta ma matëg sa seeh, bahõm Pꞌop Hagä Do tób nꞌaa yt hã moo hebꞌooh do sa wahë nꞌaa wë, Jesus tahaëënh hyb nꞌaa sa hã."
41,14,11,Ti mꞌ rahꞌyy gadejah Ikarijot kyy hã. Ti mꞌ ta säm raky kajäk mä ta hã. Ti mꞌ Ikarijot tyw nꞌaa esóts kän tabahaëënh hyb nꞌaa kä sa hã.
41,14,12,"Jesus ta ma matëg daheeh Pas-kowa tä nꞌaa rabawëh do panyyg nꞌaa hahỹỹhTi mꞌ pãw makuj nꞌaa tamah do ratahebꞌëës do du däk bä mꞌ, bꞌéé tꞌaah ajꞌyy Pꞌop Hagä Do matym nꞌaa ranahebꞌooh noo gó mꞌ, Jesus ma matëg rabeaanh ta hã:—Nyy bä makarẽn ãã benäm Pas-kowa tä nꞌaa, matabꞌëës hyb nꞌaa? —näk mäh."
41,14,13,"Ti mꞌ tamejũũ pawóp hẽ ta ma matëg, ti mꞌ taky hadoo sa hã:—Bë ahõm nä panang hẽnh. Bë kajaa bä, bë kataa da ajꞌyy hã naëng hesꞌooh do hã. Ta jawén bë ahõm da."
41,14,14,"Ti bajëë suun bä tób gó, bë eaaj da tób danäh hã hahỹỹ da: “Ãã ma matëg mejũũ ãã beaanh nyy bä tagadäk ta gawakõ, tatabꞌëës hyb nꞌaa Pas-kowa ta ma matëg sa daheeh”, denoo da."
41,14,15,"Tii bä da ta gawakõ gaeh doo, pꞌop gadäk doo, tametëëh da bë hã. Ta tii bä tyng nꞌaa näng da. Kabenyyw däk da —näng mäh. —Ta tii bä bë moo boo ta tä nꞌaa, ta waa nꞌaa ër tabꞌëës hyb nꞌaa —näng mä Jesus sa hã."
41,14,16,"Ti mꞌ pawóp hẽ ta ma matëg rabahõm panang hẽnh. Rakajaa bä mꞌ panang bä, Jesus herꞌoot do hadoo né kä mꞌ. Ti mꞌ ramoo boo kän tii bä kä Pas-kowa tä nꞌaa kä."
41,14,17,Papỹỹj badëë hyng bä kä Jesus kajaa 12 hedoo do sa sii.
41,14,18,"Sa waa tyng pa rabatꞌoonh bä kä mꞌ, rabawëh bä kä mꞌ, taky hadoo sa hã:—Bë see ỹ tahaëënh da majĩĩ moo gó. Né hup ỹ né hẽ ta ti ỹ herꞌoot doo —näng mäh. Ti mꞌ rahꞌyy ketón bong. Ti mꞌ sét kenꞌyyh mä raky hadoo:—Hã ỹỹ, dooh ỹ tado bä! —näk mäh. Ti mꞌ Jesus ky hadoo:—Bëëh, 12 hedoo do see né da, nemon ỹ hehꞌoos do pãw né da —näng mäh."
41,14,22,"Ti mꞌ rabawëh bä, Jesus bado däk pãw, ti mꞌ Pꞌop Hagä Do hã taky hadoo:—Tawꞌããts hẽ õm, Ee. Manꞌoo däk pãw ãã hã —näng mäh.Ti mꞌ taganabäh däk, tanꞌoo däk mä ta ma matëg sa hã. Ti mꞌ taky hadoo:—Bë gado däk. Hup ỹ heen nꞌaa hahỹỹh —näng mäh."
41,14,23,"Ti mꞌ Jesus bado däk uwa bëëh hood, ti mꞌ Pꞌop Hagä Do hã ta ky hadoo:—Tawꞌããts hẽ õm, Ee. Manꞌoo däk uwa bëëh ãã hã —näng mäh.Ti mꞌ tabanꞌoo däk sa hã. Ti mꞌ rabeëg pëë uwa bëëh. Ti mꞌ taky hadoo sa hã:—Majyw ỹỹ, ỹ anoo do ỹ dajëp noo gó hajõk do sa hyb nꞌaa heen nꞌaa hahỹỹh. Papuuj sahõnh hã Pꞌop Hagä Do ky nꞌaa enooh do tii kä. Hỹ jawén majyw ỹ hyb nꞌaa ji tagadoo Pꞌop Hagä Do ky dängPꞌooj ub Mosees sa sii Pꞌop Hagä Do kanerꞌoot do nahado hahỹỹh. Pꞌooj ub bꞌéé tꞌaah majyyw rakanerꞌoot do heen nꞌaa. Papuuj däk hỹỹ kä. Jesus majyyw hyb nꞌaa, sét nuu me sahõnh hẽ sa hyb nꞌaa dajëp doo, Pꞌop Hagä Do gadoo hỹỹ kä ta wë sahõnh hẽ Jesus hã hꞌyy kaꞌeeh doo. —näng mä ta kyyh sa hã."
41,14,25,Ti mꞌ taky hadoo ẽnh sa hã:—Dooh ỹ eëg wäd bä hahỹ uwa sꞌëëb. Jããm hẽ pꞌaa hẽnh papuuj däg ỹ eëëk da Pꞌop Hagä Do bagꞌããs doo bä. Né hup ỹ né hẽ ta ti ỹ herꞌoot doo —näng mäh.
41,14,26,"Ti mꞌ Saaw-Mo wób me Pꞌop Hagä Do rama ejäm do jawén paa bä mꞌ, rabahõm kän waëë joom oriib häd näng do banäng hẽnh."
41,14,27,Ti mꞌ Jesus ky hadoo sa hã: —näng mäh.
41,14,29,"Ti mꞌ Peed ky hadoo ta hã:—Sahõnh hẽ õm reréd hõm bä, ỹ dooh õm ỹ eréd bä —näng mäh."
41,14,30,"Ti mꞌ Jesus ky hadoo ta hã:—Badah né hẽ, atsëm, pawóp nuu me karaak bahỹỹh do pooj jé ỹ maky nꞌaa jejën da. Né hup ỹ né hẽ ta ti ỹ herꞌoot doo —näng mä Jesus Peed hã. Ti mꞌ Peed ky kahꞌũũm mä ta hã:—Dooh! —näng mäh. —Ỹ radajëëb bä na-ããj hẽ a sii, dooh noo gó da õm ỹ hyb nꞌaa eréd bä! —näng mäh.Ti ky hedoo né hẽ mꞌ ta ma matëg wób."
41,14,32,Getsemani bä Jesus ky nꞌaa ketsẽẽ do panyyg nꞌaa hahỹỹhTi mꞌ Jesus rabahõm joom banäng hẽnh Getsemani häd näng doo hẽnh. Ti mꞌ taky hadoo sa hã:—Babä bë ayyw dó ỹ ky nꞌaa etsꞌẽẽ nuuj jé —näng mäh.
41,14,33,"Ti mꞌ Peed, Tsijaag, Jowãw daheeh tamahũũm ta sii dawë hã. Ti mꞌ Jesus hꞌyyb gó takꞌëp mä tahꞌyy katón wät. Dooh baad tado wäd bä ta hꞌyyb. Ti mꞌ taky hadoo sa hã:"
41,14,34,"—Takꞌëp ỹ hꞌyy katón. Ỹ hꞌyyb dajëp do hadoo —näng mäh. —Babä bë ayyw, bë matakä. Bë aä̃ manä da! —näng mäh."
41,14,35,"Ti mꞌ tabahõm dawë hã. Ti mꞌ ta taron nu paa me tabahyy häng, ti mꞌ taky nꞌaa etsẽẽ Pꞌop Hagä Do hã tanahoop hyb nꞌaa tamo nꞌaa, tahaja bä. Hahỹỹ da mꞌ ta kyyh:—Ee —näng mäh. —Dooh hejoonh pé a hã. Ti hyb nꞌaa ỹ karẽn paawä mado hõm mahä̃nh ỹỹ wät hahỹ ỹ ahoop do panꞌaa. Ta tii dꞌ né ỹ betsꞌẽẽ paawä, makarẽn doo dꞌ né hẽ mabadꞌoo, ỹ karẽn doo da nado —näng mäh."
41,14,37,"Tabana bä mꞌ ta ma matëg tamawoob hẽ hadoo do rahabꞌëëh hẽnh, tahegꞌããs mäh, aä̃ bꞌëëh mäh. Ti mꞌ tanaëëj nyyh Peed ta häd hehꞌäät doo me:—Simaw! —näng mäh. —Õm aä̃ jëng? —näng mäh. —Dooh mahaja bä kanahën dꞌos hẽ maty gadäg bä si ỹỹ? —näng mäh."
41,14,38,"—Bë matakä, Pꞌop Hagä Do hã bë ky nꞌaa etsꞌẽẽ, nesaa do hꞌyyb tatug mahä̃nh bëëh, ỹ bë eréd hõm mahä̃nh —näng mäh. —Ji hꞌyyb karẽn né paawä baad hadoo do ji moo wät, nahejooj ji, ti hyb nꞌaa bë ky nꞌaa etsꞌẽẽ ỹ wén näng —näng mäh."
41,14,39,"Ahõm ẽnh pꞌaa hẽnh, taky nꞌaa etsẽẽ do paa taky nꞌaa etsẽẽ ẽnh pꞌaa hẽnh."
41,14,40,"Ti mꞌ pꞌaa hẽnh tabana bä ẽnh, aä̃ bꞌëëh ẽnh mäh, takꞌëp mä raty jewyk sa hꞌyyb. Dooh mꞌ sa kyyh pé ta hã."
41,14,41,Tamawoob nuu me mꞌ tabahado däk bä mꞌ taky hadoo sa hã:—Bë kamehꞌããk nä? Bë aä̃ magyys hẽ? Jããm hẽ dó! —näng mäh. —Kaja däk ỹ ranꞌoo däk doo. Bë hegãã. Ajꞌyy Hadoo Do Hỹ Pong Jé Hana Do nesaa do moo hebꞌooh do sa moo gó rabahaëëj däk hỹỹ kä —näng mäh.
41,14,43,"Jesus ramaso däk do panyyg nꞌaa hahỹỹhJesus berꞌoot nä bä mꞌ, takajaa Judas, 12 hedoo do see paah. Hajõk mä hanꞌaa ta sii. Sẽn-jeer yt hã mꞌ, boh yt hã mꞌ rabana. Pꞌop Hagä Do tób nꞌaa yt hã moo hebꞌooh do sa wahë nꞌaa kyy gó mꞌ, Mosees ky nꞌaa jawꞌyyk do ma mehetëk do sa kyy gó mꞌ, Judah buuj sa wahë nꞌaa hedoo do sa kyy gó mꞌ na-ããj hẽ ti rabana. Haëënh do baad ub mä taky nꞌaa herꞌood däk. Hahỹỹ da mꞌ ta kyyh sa hã:—Ta ti ỹ tapa tsanetsup doo da, ti né hẽ tii. Tii dꞌ bë maso däk, bë maso hõm baad ub —tii da mꞌ ta kyy dó sa hã."
41,14,45,"Ti mꞌ nayyw hẽ bana Jesus wë, ti mꞌ taky hadoo:—Ma matëg! —näng mäh.Ti mꞌ ta tapa tsanetsup mäh."
41,14,46,"Ti mꞌ ta hã rakajäk, ramaso däg kän mä Jesus."
41,14,47,"Ti mꞌ Jesus pa hagëët do seeh, bado däk ta sẽn-jeer, tekyyt mä Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do karom. Ta nabuuj gakyd hõm mäh."
41,14,48,"Ti mꞌ hanꞌaa do hã Jesus ky hadoo:—Ër wahë nꞌaa wë hꞌyy kawereem do sa hꞌyyb mahũũm nꞌaa bë edꞌoo gꞌeeh ỹỹh, bë wén nꞌaa wë ỹỹ sẽn-jeer yt hã, boh yt hã, ỹ bë masoo hyb nꞌaa? —näng mäh."
41,14,50,Ti mꞌ sahõnh hẽ kä ta hata rawajꞌaa bong. Reréd hõm mä Jesus.
41,14,51,"Jããm hẽ sét hẽ wanajaah, pahëëw. Sét mä tadadäk ta hatsë pããn rino sꞌëëb. Jesus jawén paawä tabahõm, ti mꞌ ramaso däg bä paawä mꞌ, teréd däk mä ta hatsë. Hahót mä tawajꞌaa hõm."
41,14,53,"Judah buuj sa wahë nꞌaa wë Jesus ramahũũm do ky nꞌaa hahỹỹhTi mꞌ Jesus ramahũũm kän Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do wë kä. Ti mꞌ rakata padëëk tꞌĩĩ hẽnh sahõnh hẽ Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk doo, Judah buuj sa wahë nꞌaa hedoo do sii hẽ mꞌ. Ti mꞌ Peed bahõm mä Jesus sa jawén. Dawëë mꞌ tagadäk. Ajëë suun mä Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do tób wahoo gó. Ti mꞌ warahén sa pa mꞌ tabahyy häng. Katëng mä sa nemuun tëëg me. Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hedoo doo, sahõnh hẽ SinedirijoSinedirijo ramaneëënh doo, ta ti mꞌ 71 ajyy rakaheta padëëk do raberꞌoot hyb nꞌaa nyy dꞌ rabadꞌoo Judah buuj sa mahang ji da hadoo do moo nesaa doo, Mosees ky nꞌaa jawꞌyyk do ky nadaheeh do na-ããj mäh. Ta ti mꞌ ta wób mä Pꞌop Hagä Do tób nꞌaa yt hã moo hebꞌooh do sa wahë nꞌaa wób, ta wób mä Mosees ky nꞌaa jawꞌyyk do ma mehetëk do wób, ta wób sa wahë nꞌaa na-ããj mäh. häd näng do ajyy nꞌaa sii hẽ mꞌ resoos mä Jesus hã rapꞌãã dajꞌëëp péh. Resóts né paawä mꞌ Jesus raky nꞌaa tapaa doo, dooh mꞌ rawꞌyyt pé rapꞌãã dajꞌëëp péh. Series, "
41,14,57,"Ti mꞌ pꞌop mä ta wób rabesꞌëëg bꞌëëh, ti mꞌ daap ramenyyh Jesus ky nꞌaa hã. Hahỹỹ dꞌ mä sa kyyh: —Ãã maa napäh taherꞌoot doo. Hahỹỹ da ta kyyh: “Ỹ gawatsiig hõm da hahỹ Pꞌop Hagä Do tób nꞌaa, ajyy sa mo hajꞌaa. Tii bä, tamawoob hẽ ta ä̃h, ỹ moo wäd sooh Pꞌop Hagä Do tób nꞌaa seeh, ajyy mo hajꞌaa nadoo doo”, näng ta kyyh —näk mä sa hã."
41,14,59,"Tii dꞌ né paawä mꞌ sa kyyh, ti na-ããj mä dooh mꞌ séd gó rerꞌood bä."
41,14,60,Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do pꞌop mä tabasꞌëëg gëët sa mahang. Teaanh Jesus hã:—Dooh maherꞌoot pé õm raky nꞌaa tapaa do hã? —näng mäh.
41,14,61,"Dooh mꞌ Jesus ky gado bä. Bag hẽnh mä tabagëët.Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do beaaj kän ta hã:—Õm ti Kristo, Pꞌop Hagä Do Hꞌyyb Däng Doo? Õm Pꞌop Hagä Do Tꞌaah? —näng mä ta kyyh."
41,14,62,"—Ỹỹ. Ỹ né hẽ —näng mä Jesus. —Bë hapäh né da Ajꞌyy Hadoo Do Hỹ Pong Jé Hana Do Sahõnh Sa Bahä̃nh Hado Do hub hẽnh tabasooh bä, ta hã Pꞌop Hagä Do wehꞌëëh doo bä. Bë hapäh né da ẽnh tabahyng bä wë puh mahang —näng mä Jesus kyyh sa hã."
41,14,63,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do kawajꞌããn gó tawén sꞌẽẽd hõm ta daaj hẽ ta saroor. Ti mꞌ taky hadoo:—Jããm hẽ. Dooh hyb nꞌaa wät pé ta ky nꞌaa herꞌoot péh —näng mäh. —Bë maa napäh né hẽ ta kyyh, Pꞌop Hagä Do taky nꞌaa rejãã doo —näng mäh. —Nyy da bë hã? —näng mä Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do kyyh.Ti mꞌ sahõnh hẽ raky hadoo:—Tawꞌããts hẽ tadajëp! —näk mäh."
41,14,65,"Ti mꞌ ta wób rabahetsoos, ti mꞌ raty mawꞌyyd däk tanahapäh hyb nꞌaa, ti mꞌ rabetuu sa moo me, ti mꞌ rabeaanh ta hã:—Maherꞌood mahapëë bä! Jaa mo hajꞌaa? —näk mäh.Ti mꞌ Pꞌop Hagä Do tób nꞌaa warahén nꞌaa ramahũũm kän, ti mꞌ rahewyyh mä Jesus."
41,14,66,"Jesus Peed ky nꞌaa jejën do panyyg nꞌaa hahỹỹhTi mꞌ Peed bahäng bä mꞌ tób wꞌoo hã, tabës mä tii bä Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do karom ỹỹnh. Tahapäh bä mꞌ Peed katëng tëëg noo pa, tabahegꞌããs ta hã. Ti mꞌ taky hadoo ta hã:—Õm na-ããj hẽ Jesus Nasaréh buuj sii hawät do paa õm —näng mäh."
41,14,68,Ti mꞌ Peed ky nꞌaa jejën wät.—Dooh ỹ hapëë bä ta ti maherꞌoot doo. Dooh ỹ heen nꞌaa nyy bä —näng mäh.Ti mꞌ Peed bahõm ta hadë noo bä.
41,14,69,"Tꞌĩĩ hẽnh ỹỹnh bahapäh bä mꞌ, taky hadoo sa pa habꞌëëh do sa hã:—Hahỹ sa hata see né hẽ —näng mäh."
41,14,70,"Ti mꞌ Peed jejën ẽnh mäh.Badah peej hadoo mä kä, ta pa habꞌëëh do pꞌop, raky hadoo ta hã:—Sa hata see né hẽ õm —näk mäh. —Garirej hẽnh naa né hẽ õm —näk mä sa kyyh."
41,14,71,Ti mꞌ Peed ta daaj hẽ taky nꞌaa kawasꞌee kän. Ti mꞌ Pꞌop Hagä Do hã taky däng:—Dooh ỹ hapëë bä ta ti ajꞌyy bë ky nꞌaa herꞌoot doo —näng mäh.
41,14,72,"Ti mꞌ nayyw hẽ mꞌ karaak bahꞌỹỹ kän pawóp nuu me däg kä. Tii bä mꞌ Peed hyb nꞌaa newë däk Jesus herꞌoot do paa ta hã kä: “Pawóp nuu me karaak bahỹỹh do pooj jé, tamawoob nuu me ỹ maky nꞌaa jejën da.” Ti né paa kä mꞌ Jesus herꞌoot do paa kä ta hã.Ti mꞌ takꞌëp Peed baód kän taky nꞌaa jejën do hyb nꞌaa Jesus."
41,15,1,
41,15,3,Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hajõng mä Jesus raky nꞌaa tapaa Pirato hã.
41,15,4,Ti mꞌ Pirato ky hadoo ta hã:—Dooh maky gado bä? Hajõng do hã õm raky nꞌaa tapaa —näng mä Pirato.
41,15,5,Dooh mꞌ Jesus ky gedag bä.Dooh Jesus kawajꞌããn bä. Daap hẽ raky nꞌaa tapaa Jesus wén ky ganadoo. Ti hyb nꞌaa mꞌ Pirato hyb nꞌaa meuuj wät.
41,15,12,"Ti mꞌ Pirato ky hadoo:—Tii dꞌ tado bä, nyy da ỹ badꞌoo hỹ Judah buuj sa wahë nꞌaa bë maneëënh do hã? —näng mäh."
41,15,13,Tii bä mꞌ takꞌëp rageëëj bong:—Mepëëm däg bꞌaa kajatsëk do hã! —näk mäh.
41,15,15,Hajõk do Pirato hꞌyyb enꞌyym hyb nꞌaa mꞌ taberéd hõm mä Barabas häd näng doo. Ti mꞌ tamejũũ rabahewyyh Jesus. Ti mꞌ tahaëëj däk warahén sa hã rabepëëm däk hyb nꞌaa bꞌaa kajatsëk do hã.
41,15,16,"Jesus warahén rarejãã do panyyg nꞌaa hahỹỹhTi mꞌ warahén ramahũũm Jesus sa wahë nꞌaa tób wahoo hẽnh. Tii bä mꞌ ranaëëj nä sahõnh hẽ sa hataa, séd hã rakata padëëk hyb nꞌaa."
41,15,17,"Ti mꞌ radasuun jëng ta hã ta hatsë hahiin doo. Ti mꞌ hetëk do moo mꞌ ramapꞌõõd däk, ta nuu gó mꞌ radasooh."
41,15,18,Tii bä mꞌ radu doo raky nꞌaa ejꞌees do ta hã. Hahỹỹ da mꞌ sa kyyh:—Kawehꞌëëh Judah buuj sa wahë nꞌaa! —näk mäh.
41,15,19,"Hajõõ nuu me mꞌ ranu gewyyh tatu me, rabahetsoos sa matsós me. Ti mꞌ sa taron nuu me mꞌ ramehyy bꞌëëh ta wë, rawehꞌëëh doo gó mꞌ raky nꞌaa mesꞌuunh hyb nꞌaa. Ti mꞌ raky nꞌaa ejꞌees jawén paa bä mꞌ rado nyyh mä ta hatsë hahiin doo, radasuun jëng mä ta saroor hẽ. Ti mꞌ ramanyyh rabepëëm däk hyb nꞌaa."
41,15,21,"Jesus rabepëëm däk do panyyg nꞌaa hahỹỹhTi mꞌ ramanyyh bä mꞌ, ajꞌyy Simaw häd näng doo, panang hẽnh hajëng doo, tabëëj paawä mꞌ sa hã. Panang Sirené häd näng doo bä naa mꞌ tii. Aresãn, Rupu häd enäh do sa yb tii. Jerusarẽnh panang hẽnh tabajëë paawä. Ti mꞌ warahén ramejũũ mä tabesꞌooh hyb nꞌaa bꞌaa Jesus rahepëëm däk do bꞌaa nꞌaa. Ti mꞌ Jesus ramahũũm Gogota häd näng doo hẽnh. Gogota häd näng doo mꞌ, ji nu gabóg kꞌyy rahanäng pé mꞌ tii."
41,15,23,"Ti mꞌ ramenoo ta hã joom uwa häd näng do sꞌëëb hejoonh doo. Kamekuunh mä ti datés do biin me, miir häd näng do sꞌëëb. Dooh Jesus eëg bä."
41,15,24,"Tii bä kä mꞌ, repëëm däg kän mäh. Ti mꞌ ramoo bong ramasꞌuunh doo, rabahapäh hyb nꞌaa ta saroor uuh wë ym doo."
41,15,30,Ahyy bꞌaa hã hadäk do õm! A daaj kedëëb! —näk mäh.
41,15,31,"Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk do na-ããj hẽ raky nꞌaa ejꞌees mäh. Sa daaj hẽ mꞌ rakanerꞌoot:—Ta wób tedꞌëëp —näk mäh. —Dooh tahaja bä ta daaj hẽ takedëëb bä! Hahỹ Kristo, Pꞌop Hagä Do Hꞌyyb Däng Do hanäng doo, Isaraéw buuj sa wahë nꞌaa hanäng doo, tawꞌããts hẽ tabahyng bꞌaa kajatsëk do hã tahadäk do hã naa, ãã bahegꞌããs hyb nꞌaa, ãã ky daheeh hyb nꞌaa! —näk mä sa kyyh.Ta pa habëëh do bꞌaa hã padꞌëëk doo, ti na-ããj hẽ raky nꞌaa rejãã mäh."
41,15,34,"Tug bä mꞌ, takꞌëp mä Jesus geëëj wät:—Eroj, Eroj, rama sabakatani? —näng mäh.“Pꞌop Hagä Doo, ỹ hꞌyy kasahadä doo, hëd nꞌaa ỹ mamakyys?”,Saaw- hã takerii däk do hã tabehꞌũũm. tahanäng pé mꞌ tii."
41,15,35,"Ta tii bä pꞌeets hẽ habꞌëëh do wób ramaa napäh bä mꞌ ta kyyh, raky hadoo:—Bë maa newë! —näk mäh. —Eriij ti tanaëënh —näk mäh."
41,15,36,"Ti mꞌ sa see wajꞌaa däk, sapum do tehoots däk uwa sꞌëëb oow me, bꞌaa hã mꞌ tagadahäng, tamenoo mä Jesus hã tabeëëk hyb nꞌaa. Ti mꞌ ti ky hadoo:—Na madëëg! —näng mäh. —Ti bꞌ ër hegꞌããs Eriij ana bä tamahyyh hyb nꞌaa —näng mäh."
41,15,37,"Ti mꞌ takꞌëp mä Jesus geëëj wät, ti mꞌ tadajëb kän."
41,15,38,"Tii bä mꞌ, Pꞌop Hagä Do tób nꞌaa tꞌõp ta gó noo gatsë hebaan do kasꞌẽẽd hyng mäh."
41,15,39,"Ti mꞌ warahén sa wahë nꞌaa Jesus ty gadäk hẽnh habꞌëëh doo, tamaa napäh bä Jesus geëëj wät doo, tahapäh bä mꞌ nyy da Jesus dajëp doo, taky hadoo:—Pꞌop Hagä Do Tꞌaah né paa ti hỹ ajꞌyy! —näng mäh."
41,15,40,"Dawëë naa mꞌ ỹỹj wób rabahegꞌããs. Sa mahang mä abꞌëëh Marija Madarẽn häd näng doo, Sarome häd näng doo, Marija seeh. Tsijaag, ta jawén nä ramaneëënh doo, Josés ta hỹỹj daheeh sa ỹỹn ti Marija. Jesus hepꞌëëh né hẽ mꞌ ti ta tii. Garirej häj nꞌaa bä Jesus hataa né paa mꞌ tii. Sa tä moo bo nꞌaa né paa mꞌ tii. Hajõk mä ỹỹj ta sii hanꞌaa do Jerusarẽnh hẽnh, ti na-ããj mä tii bä mꞌ rababꞌëëh ẽnh."
41,15,42,"Jesus radakä jëng do pä gó panyyg nꞌaa hahỹỹhSaab pooj jé mꞌ ti tabahadoo. Saab pooj jé né hẽ mꞌ ta ti Judah buuj rabahenyyw hõm Saab hã rakamehehãk hyb nꞌaa. Tug bä kä mꞌ, Joséh, panang Arimatsija häd näng do buuj, bahõm Pirato wë. Sinedirijo ajyy nꞌaa see ky nꞌaa etsëëh do mꞌ ti Joséh. Tagada né hẽ mꞌ Pꞌop Hagä Do bagꞌããs do du däk. Ti mꞌ tabahõm Pirato wë. Dooh mꞌ tahꞌyyb eỹỹm bä. Tetsẽẽ mä Jesus kamag nꞌaa."
41,15,44,"Ti mꞌ Pirato hyb nꞌaa meuuj wät mä Jesus nayyw hẽ dajëp tahanäng doo. Ti mꞌ tamejũũ ranaëënh warahén sa wahë nꞌaa tabeaanh hyb nꞌaa ta hã te hub tado bä. Ti mꞌ ta heen nꞌaa nyy däk bä warahén sa wahë nꞌaa herꞌoot doo, ti mꞌ tabahaëëj däg kän Joséh hã."
41,15,46,"Ti mꞌ Joséh etsẽẽ mä pããn hawak doo, rino häd näng do sꞌëëb. Ti mꞌ tabado hyy kän Jesus kamag nꞌaa, ti mꞌ tahabën däk mä hawak doo me. Ti mꞌ tadasuun jëng pä gabaho doo gó, kamag hood nꞌaa ragagots däk doo gó. Ti mꞌ pä gatsabak do tepëëd nä, taty gatsëë däk mä ta me."
41,15,47,"Marija Madarẽn, Marija see Josés ỹỹn rahegꞌããs. Rahapäh mä ragadasuun jëng do Jesus kamag nꞌaa."
41,16,1,"Jesus ganä wät do panyyg nꞌaa hahỹỹhTi mꞌ papỹỹj badëë hyng jawén paa bä, Saab bahëëj jëng bä, Marija Madarẽn, Sarome, Marija Tsijaag ỹỹn ahꞌũũm mä buu benyym doo mꞌ retsẽẽ. Jesus kamag nꞌaa hahog panꞌaa mꞌ tii. Ti mꞌ bäp paah, metꞌuuh hã, papỹỹj ty ganä këë bä, rabahõm kän pä gabaho doo hẽnh, Jesus kamag nꞌaa radasuun jëng hẽnh."
41,16,3,"Ramahõm me, tyyw me, rakanerꞌoot:—Jaa da pä jawyk do ty gasꞌëës? —näk mäh."
41,16,5,"Ti mꞌ rabajëë pꞌëë gabaho doo gó. Ti mꞌ rabahapäh, asooh mä pahëëw hadoo. Hawak mä ta saroor tagasooh. Hub tabanäng hẽnh mä tabasooh. Ti mꞌ rahꞌyyb eꞌỹỹm bong."
41,16,6,"Ti mꞌ taky hadoo sa hã:—Bë eỹỹm manäh! —näng mäh. —Bë esoos Jesus Nasaréh buuj, repëëm däk do paah. Dooh wäd bä. Ganä wät! Bꞌëëp, bë hegãã radasuun jëng do paa bä —näng mäh."
41,16,7,"—Bë ahõm nä, bë maherꞌood ta ma matëg sa hã, Peed hã sii hẽ. Hahỹỹ da da bë kyyh: “Ahõm da bë pooj jé Garirej hẽnh. Bë hapäh da tꞌĩĩ hẽnh, bë tamaherꞌoot do paa da” —näng mäh."
41,16,8,"Ti mꞌ rawajꞌaa hõm, kajꞌuun mäh, hꞌyyb manepëë boo mꞌ. Dooh mꞌ raherꞌood bä sa hã rabeỹỹm bong do hyb nꞌaa.["
41,16,9,"Ti mꞌ metꞌuuh hã bäp paah, Jesus ganä wät. Pooj jé Marija Madarẽn hã mꞌ takasꞌee wät. Ta ti mꞌ Marija setsi karapꞌaar hꞌyyb nesaa do hanäng do tahebëë bong do paa mꞌ."
41,16,10,"Ti mꞌ tabahõm Jesus sii habok do paa wë. Aꞌoot mä tii. Hꞌyy ketón bong mä Jesus hyb nꞌaa. Ti mꞌ Marija Madarẽn baherꞌoot bä mꞌ sa hã Jesus ganä wät doo, Jesus tahapäh doo, dooh mꞌ raky dahé bä."
41,16,12,"Ta jawén kä Jesus kasꞌee wäd kän ta see hado däk mä pawóp hẽ ajyy panang sꞌee hẽnh hahꞌũũm do sa hã, ta tyw nꞌaa me rababok bä."
41,16,13,"Ti mꞌ ajyy matꞌëëh pꞌaa hẽnh, raherꞌoot mä ta wób sa hã. Ti sa hã na-ããj mä dooh raky dahé bä."
41,16,14,"Tii bä kä mꞌ, Jesus kasꞌee wäd kän 11 hedoo do ta ma matëg sa hã kä sa tä rabawëh bä mꞌ. Ti mꞌ taky hadoo sa hã:—Hëd nꞌaa ti bë nabuj kehꞌũũm bë ky nadaheeh ỹ hapꞌëëh do ỹ ganä wät jawén paa bä? —näng mä Jesus kyyh sa hã."
41,16,15,Ti mꞌ taky hadoo ẽnh:—Bë ahõm jé padꞌyyt hẽ badäk hahỹỹ hã. Bë maherꞌood hõm sahõnh sa hã hanäm do panyyg këh ỹ nꞌaa —näng mäh.
41,16,16,"—Panyyg ky dahꞌeeh doo, nu kemuun bong doo, Pꞌop Hagä Do edꞌëëp da ta wë. Panyyg ky nadahꞌeeh doo, Pꞌop Hagä Do ky nꞌaa etyy da banesaa hẽnh —näng mäh."
41,16,17," Ti mꞌ taky hadoo ẽnh:—Panyyg këh ỹ nꞌaa ky dahꞌeeh do hã Pꞌop Hagä Do anoo da hahỹ takꞌëp rahajaa doo: Karapꞌaar hꞌyyb nesaa do rahebë da hät ỹỹ gó. Ta wób kyyh rerꞌoot da. Awꞌyy rameso bä da, pꞌyym reëg bä da, dooh da ramahỹỹj hob bä. Sa moo radatoonh da nahëë enäh do nu gadꞌoo bä, heso padëëk da nahëë enäh doo. Ta heen nꞌaa ti ta tii, te hub né hẽ këh ỹ nꞌaa ta wób rabahapäh hyb nꞌaa —näng mä Jesus kyyh sa hã."
41,16,19,"Jesus, Takꞌëp Hyb Nꞌaa Jawyk Doo, berꞌoot jawén paa bä sa sii, Pꞌop Hagä Do masäg kän hỹ pong jé. Pꞌop Hagä Do hub hẽnh, takawehꞌëëh doo bä tabaso däg kän."
41,16,20,"Ti mꞌ ta ma matëg rabahõm kän, ti mꞌ jé padꞌyyt hẽ rabaherꞌood hõm kän mä Jesus ky nꞌaa kä. Jesus, pꞌop naa né hẽ tamasa sa hã tapehuunh doo me, sahõnh hẽ rabahapäh hyb nꞌaa te hub né hẽ ta ti ta ky nꞌaa.Jããm né hẽ hahỹ Jesus Pꞌop Hagä Do Tꞌaah panyyg kä."
42,1,1,"Jesus ky nꞌaa hanäm do Rukas erii wät do hahỹỹhRukas Teopiro tamaherꞌoot do panyyg nꞌaa hahỹỹhÕm ỹ ma erih hahỹỹh, Teopiro.Hajõk herii bong ãã häj nꞌaa bä hawäd wät do ky nꞌaa, Jesus ky nꞌaa. Sahõnh hẽ tadu däk bä hapꞌëëh doo, Pꞌop Hagä Do panyyg hanäm do herꞌood hõm do raherꞌoot sa hã raberih hyb nꞌaa. Tii dꞌ né paa raberih."
42,1,3,"Hỹỹ kä, Teopiro, hyb nꞌaa jawyk doo, sahõnh hẽ baad ỹ ma kametꞌëëg wät jawén paa bä ta ti ky nꞌaa, ỹ na-ããj hẽ hỹỹ kä ỹ erih ta ky nꞌaa. Sét kenꞌyyh ỹ ma erih doo. Ta tii da ỹ wén erih, õm rama metꞌëëg wät do Jesus ky nꞌaa hã, se hub né hẽ baad mabahapäh hyb nꞌaa ỹ erii wät do hã manerꞌood bä."
42,1,5,"Ããs ky nꞌaa herꞌoot Jowãw nu gahemꞌuun do benäng do ky nꞌaa hahỹỹhTi mꞌ sa wahë nꞌaa Eróts häd näng do Judah häj nꞌaa bä tabagꞌããs noo gó, ti awät mä Pꞌop Hagä Do tób nꞌaa yt hã moo hebꞌooh do seeh. Sakarija mꞌ ta häd. Pꞌop Hagä Do tób nꞌaa yt hã moo hebꞌooh do wahë nꞌaa see Abijah makũ panaa né mꞌ tii. Ta ỹỹm häd mä Isabew. Sa ky nꞌaa rod Pꞌop Hagä Do wë wahë nꞌaa makũ Arãw häd näng do panaa né mꞌ tii ẽnh."
42,1,6,"Baad ub mäh, Pꞌop Hagä Do karẽn doo da rababok. Baad ub né hẽ raky daheeh sahõnh hẽ Pꞌop Hagä Do mejũũ doo, ta ky nꞌaa jawꞌyyk do kerih doo."
42,1,7,Dooh mꞌ rataah nyy bä. Dooh mꞌ Isabew eta bä. Wehëh padäg mä ta patug daheeh.
42,1,8,"Ti mꞌ ta see pé noo gó, Pꞌop Hagä Do tób nꞌaa yt hã moo hebꞌooh do wób, Abijah makũ karapee, Pꞌop Hagä Do tób nꞌaa yt hã ramoo bok noo gó, Sakarija moo wät mä tii bä. Sakarija hã mꞌ rahꞌyy kajäk tꞌõp gadäk doo gó tabajëë suun hyb nꞌaa, buu benyym do in-sijẽẽn häd näng do tabajuu hyb nꞌaa.Jããm né sét né hẽ sa ky nꞌaa rod hajëë suun tꞌõp gadäk doo gó, taberꞌoot hyb nꞌaa Pꞌop Hagä Do wë, Pꞌop Hagä Do tahꞌyyb enꞌyym hyb nꞌaa. Series, "
42,1,11,"Ti mꞌ Pꞌop Hagä Do ããs kasee Sakarija hã mꞌ. Buu benyym do rabahejꞌuu do tyng hẽnh, hub hẽnh mäh, ããs bagꞌëëd däk."
42,1,12,Takꞌëp mä Sakarija beỹỹm wät. Hꞌyy gabadoo wät mäh.
42,1,13,"Ti mꞌ ããs ky hadoo ta hã:—Eỹỹm manäh, Sakarija —näng mäh. —Pꞌop Hagä Do maa napäh metsẽẽ do ta hã —näng mäh. —Etaah da a ỹỹm. Ajꞌyy da bë tꞌaah. Manꞌoo da ta häd Jowãw —näng mäh."
42,1,14,"—Takꞌëp da bë hꞌyyb tsebé ta hyb nꞌaa. Hajõk ratsebé tabenäng bä,"
42,1,15,"hyb nꞌaa jawyk Pꞌop Hagä Do matym gó tabahadoo do hyb nꞌaa da —näng mäh. —Tawꞌããts hẽ dooh dꞌ teëg da uwa bëëh hejoonh doo, ta wób na-ããj hẽ mahỹỹnh doo. Pꞌop Hagä Do Sahee hꞌyyb mahũũm da a tꞌaah ta ỹỹn wog gó tabasuun nä bä na-ããj hẽ —näng mäh. —Hajõk da Isaraéw buuj tahꞌyyb wapëën hõm pꞌaa hẽnh Pꞌop Hagä Do wë, sa hagã nꞌaa wë, ta hã rahꞌyy kaꞌeeh hyb nꞌaa —näng mäh. —Takꞌëp Hyb Nꞌaa Jawyk do pooj jé da Jowãw bawäd däk da, Isaraéw buuj sa hꞌyyb tym tabenäm hyb nꞌaa Takꞌëp Hyb Nꞌaa Jawyk Do wë. Pꞌop Hagä Do Sahee hejój gó tabawät da, Pꞌop Hagä Do ky nꞌaa rod Eriij makũ hawäd wät do paa hadoo da, sa yb sa taah rahꞌyyb enꞌyym hyb nꞌaa sa wë, nabuj kehꞌũũm do rahꞌyy kawapëën hyb nꞌaa, rahꞌyy genäh hyb nꞌaa kä baad Pꞌop Hagä Do karẽn doo da habok do rahꞌyy genäh doo da —näng mä ããs kyyh Sakarija hã."
42,1,18,Ti mꞌ Sakarija ky hadoo:—Nyy dꞌ ỹ bahapäh ta ti te hub tado bä? —näng mäh. —Wahꞌëë däg ỹ ti hỹỹh. Wahꞌëë däg ä̃m ỹ né tii ẽnh —näng mäh.
42,1,19,Ti mꞌ ããs ky hadoo Sakarija hã:—Gabirijéw häd näng do ỹ ti hỹỹh —näng mäh. —Pꞌop Hagä Do pa hegët do ỹ hỹỹh. Ta ti né hẽ ti ỹ tamejũũ hahỹ hanäm do ky nꞌaa õm ỹ maherꞌoot hyb nꞌaa —näng mäh.
42,1,20,"—Hỹỹ kä, —näng mä —dooh dꞌ merꞌood wäd bä a tꞌaah benäng bä kä, ỹ maky nadaheeh do hyb nꞌaa. Pꞌop Hagä Do hꞌyyb däng noo gó da ti awät né da a hã ỹ herꞌoot do a tꞌaah ky nꞌaa —näng mä ããs kyyh Sakarija hã."
42,1,21,"Ti nuuj jé mꞌ Pꞌop Hagä Do tób nꞌaa noo bä kata bꞌëëh doo, ky nꞌaa etsꞌẽẽ doo, ragada mä Sakarija banyyh. “Hꞌëëd hyb nꞌaa ti tabadoh?”, näk mä sa hꞌyyb gó."
42,1,22,"Ti mꞌ tabanyyh bä kä mꞌ, dooh mꞌ tahaja wäd terꞌood bä. Ta moo me mꞌ tamehꞌeed däg up. Ti hyb nꞌaa rahꞌyy genäh. Pꞌop Hagä Do metëëh do tahapäh sa hã."
42,1,23,"Ti mꞌ Pꞌop Hagä Do tób nꞌaa gó tamoo wät do bahänh bä kä, tababaaj hõm kän mä ta tób hẽnh."
42,1,24,"Ti mꞌ nayyw hẽ denaa hẽ kä mꞌ, ta ỹỹm Isabew häd näng do beta däg kän mäh. Ji ma poo oow pé kä mꞌ ta kamarab nꞌaa ta ỹỹm gada ta tób bä, dooh mꞌ tawäd bä ta sꞌee hẽnh. Ti mꞌ Isabew ky hadoo: —Hahỹ Pꞌop Hagä Do anoo hã ỹỹ —näng mäh. —Ỹ tatꞌyyd mehĩĩn. Tado hõm hã ỹỹ ỹ nu mebyng doo, ỹ netaah doo —näng mä Isabew kyyh."
42,1,26,"Ããs ky nꞌaa herꞌoot do Jesus benäng do ky nꞌaa hahỹỹh6 kamarab tabahado däk bä mꞌ, Pꞌop Hagä Do mejũũ ããs, Gabirijéw häd näng doo, tabahõm hyb nꞌaa panang Nasaréh häd näng doo hẽnh, Garirej häj nꞌaa bä. Tamejũũ mä tabegꞌããs hyb nꞌaa maruus wë, Joséh häd näng do ỹỹm panꞌaa wë. Dawi panaa né mꞌ ti Joséh. Dooh mꞌ ajꞌyy tamepëë nä bä ti maruus. Ta häd mä Marija."
42,1,28,"Ti mꞌ ããs bahõm ta wë, ti mꞌ taky hadoo:—Ỹ ana a wë õm ỹ panäk hyb nꞌaa. Pꞌop Hagä Do ky enyym a wë. A hã hẽ tabawät —näng mä ããs Gabirijéw häd näng do kyyh."
42,1,29,Ti mꞌ Marija hyb nꞌaa tón gëët mä ããs herꞌoot do hã. Ti mꞌ tahyb nꞌaa newëë. Ta hꞌyyb gó mꞌ tabedoo:—Hꞌëëd ky nꞌaa ti hỹỹ éh? —näng mä Marija ta hꞌyyb gó.
42,1,30,Ti mꞌ ããs ky hadoo ta hã:—Eỹỹm manä Marija! —näng mäh. —A hã Pꞌop Hagä Do hꞌyyb däng.
42,1,31,"Õm da eta däk, enyy däg da a tꞌaah. Mahäd nꞌoo däk da Jesus."
42,1,32,"Ky nꞌaa etsëëh da. Pꞌop Hagä Doo, Sahõnh Hẽ Sa Bahä̃nh Hadoo Do Tꞌaah da ramaneëënh —näng mäh. —Pꞌop Hagä Do anoo da ta wahë makũ Dawi häd näng do jawén buuj tabahadoo hyb nꞌaa, sa wahë nꞌaa tabahadoo hyb nꞌaa. Jakóh panaa sa wahë panꞌaa da hadꞌyyt da. Tabagãã hadꞌyyt da —näng mä ããs kyyh."
42,1,34,Ti mꞌ Marija ky hadoo ããs hã. Teaanh mäh:—Nyy dꞌ mä tii? Dooh ajꞌyy ỹ mepëë bä —näng mäh.
42,1,36,"Ti mꞌ taky hadoo ẽnh:—A wakããn, Isabew häd näng doo, ti na-ããj hẽ etaah ta wahꞌëë gó. Raherꞌoot né paa ti netah. Hỹỹ kä eta däk —näng mäh. —Ji ma poo oow see pé däg ta kamarab nꞌaa. Dooh hejoonh pé Pꞌop Hagä Do hã —näng mä ããs kyyh Marija hã."
42,1,38,"Ti mꞌ Marija ky hadoo:—Pꞌop Hagä Do karom né ỹỹh. Tamejũũ do ỹ moo wät da —näng mäh. —Tawꞌããts hẽ ta ti tahado bä, maherꞌoot do hã ỹỹ —näng mäh.Ti mꞌ ããs ahõm kän mä pꞌaa hẽnh ta mahä̃nh."
42,1,39," Ti mꞌ nayyw hẽ denaa hẽ Marija bahõm kän mä panang hẽnh, Isabew hagä hẽnh, waëë habëë hẽnh, Judah häj nꞌaa bä. Ta tsym nꞌaa kawꞌaat mä tabahõm. Ti mꞌ tób gó mꞌ tabajëë suun. Isabew mä tedëng. Series, "
42,1,41,Ti mꞌ takedëë sii hẽ mꞌ ajãn Isabew wog gó hasuun do kahasyyg wät mä ta wog gó. Baad mä Pꞌop Hagä Do Sahee badäg däk Isabew hꞌyyb gó.
42,1,42,"Ti mꞌ Isabew ky hadoo Marija hã, takꞌëp mä ta kyyh:—Baad õm Pꞌop Hagä Do ky nꞌaa edëng ỹỹj wób sa mahä̃nh. Ajãn hã na-ããj né hẽ baad hadoo do tahꞌyyb däng —näng mäh."
42,1,43,"Ti mꞌ Isabew ky hadoo ẽnh:—Takꞌëp Hyb Nꞌaa Jawyk Doo, ta hã ỹ hꞌyy kahaꞌeeh do ỹỹn panꞌaa mabahado né paawä mabana ỹ mabahegꞌããs. Ỹ mawehꞌëëh ta ky nꞌaa hã."
42,1,44,"Ỹ medëë sii hẽ, wok ỹỹ gó ajãn kahasyyg wäd is, tsebee wät —näng mäh."
42,1,45,—Baad õm Pꞌop Hagä Do ky nꞌaa edëng maky daheeh do hyb nꞌaa a hã taherꞌoot doo —näng mä Isabew kyyh Marija hã.
42,1,46,"Ti mꞌ Marija ky hadoo:—Hëp ỹ tym Pꞌop Hagä Do tajꞌaa etsë. Hëp ỹ tym tsebee kän Pꞌop Hagä Doo, hëp ỹ tym dëëb wë."
42,1,48,"Ta wë hëp ỹ tym wén tsebé, ỹ ta karom its tahyb nꞌaa esee do hyb nꞌaa.Hỹ jawén sahõnh hẽ ỹ ramaneëënh da ỹỹnh ky nꞌaa kedëng doo, takꞌëp baad hadoo do Pꞌop Hagä Doo, sahõnh hajꞌap do banoo do hyb nꞌaa hã ỹỹ.Tsyt hẽ, sahõnh hẽ nesaa do mahä̃nh né tii. Baad hadꞌop do né tii."
42,1,50,"Sahõnh hẽ badäk hahỹỹ hã habong doo,sa panaa na-ããj né hẽ,ta hã hyb nꞌaa jewꞌyyk doo,Pꞌop Hagä Do tꞌyyd mehĩĩn hadꞌyyt hẽ."
42,1,51,"Takꞌëp hejoonh do Pꞌop Hagä Do mo hajꞌaa.Hahỹỹ da tamo hajꞌaa:Jé padꞌyyt hẽ dawë hã tabetyn hõm hꞌyy kasabꞌee doo gó sa hã hẽ hꞌyy kasadä doo,Pꞌop Hagä Do karẽn do raty nꞌaa gesꞌyyk doo."
42,1,52,"Tasog hõm hyb nꞌaa jewyk do sa hejój,ti tabanꞌoo kän hyb nꞌaa sakog is do sa hã."
42,1,53,"Baad tabanꞌoo kän sa tä, sa waa, hasꞌaah do sa hã.Tanꞌoo kän ta si nꞌaa hẽ rababaaj hõm takꞌëp ma enäh do paah."
42,1,54,
42,1,56,Ti mꞌ tamawoob hẽ kamarab Marija bayyw kän mä Isabew tób bä. Ti mꞌ tababaaj hõm kän ta tób hẽnh.
42,1,57,"Jowãw nu gahemꞌuun do henäng do panyyg nꞌaa hahỹỹhTi mꞌ Isabew tꞌaah benyy däk bä kä, enäng mä kä ajꞌyy."
42,1,58,"Isabew pa hajꞌeenh doo, ta wakããn na-ããj mä rapanyyg enä hõm bä kä, ratsebee kän mä ta sii. Isabew Pꞌop Hagä Do tꞌyyd mehĩĩn, rahegãã bä. Ti mꞌ ta tꞌaah 8 ta ä̃h tabahado däk bä, sa wakããn, sa pa hajꞌeenh do na-ããj hẽ rabana ta tꞌaah masuuj noo byyh kahõg hõm do rahegꞌããs. Rakarẽn mä ta häd ramaneëënh Sakarija, ta yb häd. Ti mꞌ Isabew ky hadoo:—Dooh —näng mäh. —Ta häd da Jowãw —näng mäh.Ti mꞌ raky hadoo ta hã:"
42,1,61,—Hëd nꞌaa ta tii dꞌ ta häd? —näk mäh. —Dooh ta tii da Jowãw häd näng pé bë wakããn —näk mäh.
42,1,63,Ti mꞌ ta moo me Sakarija metsẽẽ ta hã rabanoo raherꞌiih doo. Ti mꞌ rahyb nꞌaa meuuj bong terih do hã. “Jowãw” mä terii däk.
42,1,64,"Tii bä kä mꞌ, taberꞌood däg kän pꞌaa hẽnh kä. Ti mꞌ Sakarija jꞌaa etsëë kän mä Pꞌop Hagä Doo."
42,1,65,"Ti mꞌ sa pa hajꞌeenh do rahyb nꞌaa meuuj bong mä takꞌëp. Jé padꞌyyt hẽ waëë habëëh hẽnh mä Judah häj nꞌaa bä ta ky nꞌaa raherꞌood hõm kän mäh. Sahõnh hẽ ta ti maa newꞌëë do panyyg hã, rahyb nꞌaa newëë, rahyb nꞌaa tón. Sa hꞌyyb gó mꞌ raky hadoo:—Hyb nꞌaa jawyk da ta ti karapee —näk mä sa hꞌyyb gó.Tii da sa hꞌyyb gó rawén herꞌoot, Pꞌop Hagä Do hejój karapee hã tabawät do hyb nꞌaa."
42,1,67,
42,1,68,"—Tawꞌããts hẽ Takꞌëp Hyb Nꞌaa Jawyk Do hã,Isaraéw buuj rahꞌyy kahaꞌeeh do ër jꞌaa etsë.Tabahyng ta karapee tabedꞌëëp hyb nꞌaa nesaa do mahä̃nh.  Pꞌooj ub, ta ky nꞌaa rod tsyt hẽ ta wë kasëëw bong do hã taky nꞌaa enooh doo,tii da Pꞌop Hagä Do badꞌoo hỹỹ kä.Tamejõ kän hỹỹ kä ër mahang takꞌëp ta hejój me ër hedꞌëëp doo,ta karom Dawi makũ panaa hã."
42,1,71,"Ër da tedꞌëëp ër majĩĩ mahä̃nh,ër wë hꞌyy gaẽẽnh do mahä̃nh. Tatꞌyyd mehĩĩn paa ër wahë makũũh.Tahyb nꞌaa esee baad hadꞌop do sa hã taky däng do paah,"
42,1,73,
42,1,76,"Ti mꞌ ta tꞌaah hã Sakarija ky hadoo:—Õm da ramaneëënh Pꞌop Hagä Doo, Sahõnh Hẽ Sa Bahä̃nh Hadoo Do ky nꞌaa rod.Takꞌëp Hyb Nꞌaa Jawyk Do kajaa do pooj jé panäg nꞌaa da õm.Õm da henäm sa hꞌyyb tym, baad ragadoo hyb nꞌaa takajaa bä."
42,1,77,
42,1,80,"Ti mꞌ karapee bawëë gëët. Hꞌyyb hejooj gꞌëëd kän. Tabanawäng bä kä tabawäd hadꞌyyt hẽ. Tii bä kä, tadu do kän tama metëëk do Isaraéw buuj."
42,2,1,"Jesus benäng do panyyg nꞌaa hahỹỹhTi noo gó mꞌ, hajõng häj nꞌaa sa wahë nꞌaa Aw-Kus häd näng do tamejũũ rabetsén hyb nꞌaa sahõnh hẽ ta karapee jé padꞌyyt hẽ habok doo, sa häj nꞌaa hadꞌyyt bä habok doo, Roma buuj ramejũũ doo bä. Jããm né hẽ ti pooj jé rabetsén doo. Kirinijo häd näng doo, hëëj Sirija häd näng do babuuj sa wahë nꞌaa noo gó mꞌ tii. Tii bä mꞌ sahõnh hẽ rabebanh sa wahë makũ panang pꞌaa hẽnh, ta heen nꞌaa hã sa häd raberih hyb nꞌaa. Ti hyb nꞌaa mꞌ panang Nasaréh, Garirej häj nꞌaa bä badäk doo bä naa Joséh ratsyym kasog kän, Judah häj nꞌaa hẽnh, panang Berẽnh häd näng doo hẽnh rabahõm hyb nꞌaa. Dawi häd näng do panang paa né hẽ mꞌ ti Berẽnh. Dawi panaa see mꞌ Joséh. Tꞌĩĩ hẽnh tawén hõm mä Marija, ta ỹỹm panꞌaa daheeh, retsén do heen nꞌaa hã sa häd raberih hyb nꞌaa mꞌ. Etaah mä ti Marija."
42,2,6,"Ta tii bä rabajeej bong noo gó kä mꞌ karapee benyy däg kän. Ti mꞌ pooj jé ta tꞌaah, ajꞌyy mꞌ. Ti mꞌ tabahabën däk. Ta wób sa masããh tób nꞌaa yt hã mꞌ, bꞌéé waa hood gó mꞌ tadasooh. Du daa mꞌ dawëë hena do tób ranu kahejꞌëëk doo bä mꞌ, gabadꞌẽẽ däk do hyb nꞌaa mꞌ."
42,2,8,"Ti noo gó kä mꞌ, atsëm, bꞌéé hagã nꞌaa rabajꞌeenh pꞌeets hẽ. Bꞌéé mä rahagꞌããs. Ti mꞌ Pꞌop Hagä Do ããs kasee sa hã. Ti mꞌ Pꞌop Hagä Do hejój tametëëh sa pa. Ta bag takꞌëp gabarëëh do hadoo mäh. Ti mꞌ bꞌéé hagã nꞌaa takꞌëp mä rabeỹỹm bong."
42,2,10,"Ti mꞌ ããs ky hadoo sa hã:—Bë eỹỹm manäh! Ỹ manaa takꞌëp ji tsebé do panyyg, sahõnh hẽ panyyg panꞌaa —näng mäh. —Naga hẽ enyy däk bë mahang, Dawi panang paa bä, bë hꞌyyb tym dëëb. Kristo,Ji hꞌyyb tym dëëb, pꞌooj ub Judah buuj hã Pꞌop Hagä Do ky nꞌaa enooh doo, ramaneëënhMesijas. Gereg kyy me ramaneëënhKristo. “Pꞌop Hagä Do hꞌyyb däng doo”, tahanäng pé mꞌ ti. Pꞌop Hagä Do Hꞌyyb Däng Doo, Takꞌëp Hyb Nꞌaa Jawyk Do tii —näng mä ããs kyyh."
42,2,12,Ti mꞌ taky hadoo ẽnh:—Hahỹỹ da da bë heen nꞌaa: Bë awꞌyyt da kahabën is karapee. Bꞌéé waa hood gó da tabasooh —näng mä ããs kyyh bꞌéé hagã nꞌaa sa hã.
42,2,13,Ti bä mꞌ nayyw hẽ mꞌ ragenä bꞌëëh hajõk do ããs ta see pa. Tii bä mꞌ Pꞌop Hagä Do hã rama ejäm. Hahỹỹ da mꞌ sa kyyh:
42,2,14,
42,2,15,"Ããs rabedo bong bä mꞌ, pꞌaa hẽnh hỹ pong jé rabasëëk bä mꞌ, bꞌéé hagã nꞌaa rakanerꞌood kän, ti mꞌ raky hadoo:—Hamäh, Berẽnh hẽnh ër hegãã ti Pꞌop Hagä Do herꞌoot do ããs hã. Hamäh, hamäh —näk mäh. Ti mꞌ nayyw hẽ mꞌ rahꞌyy kabawaad bong. Resoos mäh. Ti mꞌ rabawyyd kän Joséh, Marija, karapee kä. Karapee basooh mä bꞌéé waa hood gó."
42,2,17,"Karapee rabahapäh jawén paa bä kä mꞌ, jé padꞌyyt mä rabaherꞌood hõm karapee tꞌaah ky nꞌaa, sa hã ããs panäk doo."
42,2,18,Sahõnh hẽ maa napꞌëëh do rameuunh mä ta ky nꞌaa.
42,2,19,Ti mꞌ Marija enyyw hõm mä ta ti ta hꞌyyb gó. Ta hꞌyyb gó mꞌ tahyb nꞌaa newëë mäh.
42,2,20,"Ti mꞌ bꞌéé hagã nꞌaa rababaaj hõm. Pꞌop Hagä Do raky nꞌaa ejäm hõm mäh. Pꞌop Hagä Do rajꞌaa etsë mäh. Ti rawén ky hadoo rahapäh mäh, ramaa napäh mä sa hꞌyyb. Baad né hẽ mꞌ, ããs herꞌoot doo dꞌ né hẽ kä mꞌ."
42,2,21,"8 ta ä̃h tabahado däk bä mꞌ karapee, ta masuuj noo byyh kahõg hõm bä kä mꞌ, rahäd nꞌoo däk mä Jesus, tabasuun däk do pooj jé ããs häd nꞌoo däk doo dꞌ né hẽ ta häd karapee hã."
42,2,22,"Ti mꞌ takaja kän mä ti noo gó Marija ta patug daheeh sa hꞌyyb rabenäm hyb nꞌaa Pꞌop Hagä Do matym gó, Mosees ky nꞌaa jawꞌyyk do mejũũ doo da ji tꞌaah benäng do jawén paa bä.Isaraéw buuj sa taah benäng jawén paa bä, 40 ta ä̃h noo gó ajãn ỹỹn dooh tahaja bä Pꞌop Hagä Do tób nꞌaa hẽnh tahõm bä. Dooh na-ããj hẽ tahaja bä tamepꞌaa bä tsyt hẽ Pꞌop Hagä Do wë kasëëw däk doo. Ti mꞌ ramahũũm Jesus Jerusarẽnh hẽnh, Pꞌop Hagä Do wë rametëëh hyb nꞌaa ta tób nꞌaa gó."
42,2,33,Marija Joséh daheeh rahyb nꞌaa meuuj bong mä Simijãw herꞌoot do sa tꞌaah ky nꞌaa hã.
42,2,34,"Ti mꞌ Simijãw taky nꞌaa edëë bong sa hã. Ti mꞌ Marija hã, Jesus ỹỹn hã, ta ky hadoo:—Hajõk Isaraéw buuj wób raty nꞌaa gesꞌyyk da hahỹ karapee tawahꞌëë däk bä. Ti hyb nꞌaa banesaa hẽnh rabahõm da Pꞌop Hagä Do anꞌoo bä. Ta wób da baad ragadoo. Pꞌop Hagä Do edꞌëëp ta tii —näng mäh. —Ta heen nꞌaa hadoo da hahỹ karapee. Tametëëh da Pꞌop Hagä Do genꞌaak doo. Ti hyb nꞌaa hajõk da hꞌyy kawereem ta wë. Tii bä da kametä däk da rahyb nꞌaa newëë doo —näng mäh. —Õm da Marija, takꞌëp da mahꞌyy katón da ta hã ramoo bok do hyb nꞌaa da —näng mä Simijãw kyyh."
42,2,36,"Ti noo gó né hẽ mꞌ ti agëët mä tꞌĩĩ hẽnh ỹỹnh Pꞌop Hagä Do ky nꞌaa rod. Ãn mä ta häd. Wahꞌëë däg né mꞌ tii. Panuéw mä ta yb makũ häd, Aseer makũ panaa see mꞌ. Patug tamaa wäd, marahud wäd mäh. Raketꞌëë däk do jawén paa bä, 7 ta baab tabahado däk bä mꞌ Ãn patug maa badoo wät mäh. Wahꞌëë däk mäh. 84 däg mä ta baab nꞌaa. Pꞌop Hagä Do tób nꞌaa hẽnh hadꞌyyt mä tabehehꞌũũm. Adëb bä, atsëm na-ããj mä Pꞌop Hagä Do tahyb nꞌaa jawꞌyyk. Ta hã taky nꞌaa etsẽẽ mäh. Kasꞌaah mä taky nꞌaa etsẽẽ hyb nꞌaa Pꞌop Hagä Do hã. Ti mꞌ Marija, Joséh wë tabana bä mꞌ, taky nꞌaa tsebee wäd kän Pꞌop Hagä Doo. Ti mꞌ Jesus ky nꞌaa taherꞌood kän tꞌĩĩ hẽnh habꞌëëh do mahang Isaraéw buuj Pꞌop Hagä Do edꞌëëp do gadꞌaa do sa hã."
42,2,39,"Ti mꞌ Joséh Marija rabahajaa bä kä mꞌ sahõnh hẽ Pꞌop Hagä Do ky nꞌaa jawꞌyyk do mejũũ doo, rababaaj hõm kän sa panang hẽnh Nasaréh häd näng doo, Garirej häj nꞌaa hẽnh."
42,2,40,Awëë däg kän mä karapee. Hejooj däg kän mäh. Pꞌop Hagä Do hꞌyy ganꞌyyh. Baad Pꞌop Hagä Do hagꞌããs ta hã.
42,2,41,"Pꞌop Hagä Do tób nꞌaa yt hã Jesus baym dó panyyg nꞌaa hahỹỹhTa heen nꞌaa hẽ hadꞌyyt hẽ Jesus ỹỹn ta patug daheeh rabahõm Jerusarẽnh hẽnh, Pas-kowa häd näng do ratabꞌëës hyb nꞌaa. 12 mꞌ Jesus ta baab däg rabahõm Pas-kowa ratabꞌëës hyb nꞌaa rabahedꞌoo doo da. Jesus ahõm sa sii. Pas-kowa ratabꞌëës do tabahëëj jëng bä mꞌ, rababaaj nä sa panang hẽnh. Jesus mä aym Jerusarẽnh bä. Dooh mꞌ rahapëë bä ta ỹỹn hã tabaym. Sa wakããn mahang hawät redꞌoo mäh. Ti mꞌ tug bä kä rabahegꞌããs, dooh mꞌ Jesus. Resoos mä sa wakããn mahang."
42,2,45,Dooh mꞌ rawyyd bä. Ti mꞌ rabahegꞌããs pꞌaa hẽnh Jerusarẽnh hẽnh.
42,2,46,"Tamawoob däg kän mä sa ä̃h Pas-kowa jawén paa bä mꞌ, rabawyyd kän Pꞌop Hagä Do tób nꞌaa yt hã mꞌ. Mosees ky nꞌaa jawꞌyyk do ma mehetëk do mahang mä tabasooh. Tamaa newëë mäh, teaanh mä sa hã."
42,2,47,"Sahõnh hẽ Jesus maa napäh do rahyb nꞌaa meuunh mä tahapäh do hã mꞌ, tahꞌyy ganäng do hã mꞌ."
42,2,48,"Ti mꞌ ta ỹỹn ta patug daheeh rabahapäh bä mꞌ rahꞌyy gabedo bong mäh. Ti mꞌ ta ỹỹn ky hadoo:—Hëd nꞌaa tii dꞌ mabahadoo ãã hã, tah ỹỹ? —näng mäh. —Õm ãã esoos, õm ãã hyb nꞌaa tón —näng mäh."
42,2,49,Ti mꞌ Jesus ky hadoo:—Hëd nꞌaa ỹ bë esoos? Nepäh bë hã Ee tób bä né paawä ti ỹ bë bawꞌyyt? —näng mä Jesus.
42,2,50,Dooh mꞌ ta ỹỹn rahꞌyy genä bä tii dꞌ tahanäng do hã. Ti mꞌ tababaaj hõm kän sa sii. Baad mä taky daheeh sa hã. Baad mä Marija benäm ta ti ta hꞌyyb gó.
42,2,52,"Awëë gëët mä Jesus. Anäng mä ta hã kä tahapäh doo. Pꞌop Hagä Do kamahä̃n ta hã, ta wób na-ããj rakamahä̃n."
42,3,1,"1 Ti mꞌ 15 ta baab tabahado däk bä mꞌ Tiberijo häd näng do Roma bä tabagꞌããs noo gó, tabanawäng hẽnh Pꞌop Hagä Do banꞌoo kän mä ta panyyg Jowãw hã, ta wób tamaherꞌoot hyb nꞌaa. Sakarija mꞌ Jowãw yb. Ti noo gó, Judah häj nꞌaa bä Pon-Sijo Pirato häd näng do sa wahë nꞌaa. Garirej häj nꞌaa bä, Eróts häd näng do sa wahë nꞌaa. Eróts hỹỹj mä Pirip häd näng doo, Itureej, Tarakonit häd enäh do häj nꞌaa bä mꞌ sa wahë nꞌaa. Risããn häd näng doo, Abirẽn häj nꞌaa bä sa wahë nꞌaa.Roma buuj hadꞌyyt nado Tiberijo bagꞌããs. Hajõng ta wób sa häj nꞌaa na-ããj hẽ tabagꞌããs. Pon-Sijo Pirato, Eróts, Pirip, Risããn na-ããj hẽ Tiberijo karom tii, Tiberijo kyy gó ta wób sa häj nꞌaa bä rabagꞌããs doo. Anas, Kajapas häd enäh doo, Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do ti noo gó."
42,3,4,"Hahỹỹ da Pꞌop Hagä Do ky nꞌaa rod Isajas häd näng do erih do paa Jowãw ky nꞌaa:“Hahỹỹ da tabanawäng bä herꞌoot do kyyh:Bë tyw nꞌaa bakꞌood däg da Takꞌëp Hyb Nꞌaa Jawyk Doo.Baad ub da bë tyw nꞌaa dajꞌaah. Bë gehꞌaa hõm gaderoh doo.Bë epug hõm wajau doo, waëë na-ããj hẽ.Bë deja hõm ta tyw nꞌaa gajeroh doo.Bë benyyw däg baad ta tyw nꞌaa."
42,3,6,
42,3,7,Ti mꞌ hajõk rakata däk Jowãw wë ranu kemuun hyb nꞌaa. Ti mꞌ Jowãw ky hadoo sa hã:—Awꞌyy pꞌyym näng do taah hadoo bëëh! —näng mäh. —Nyy da bë edꞌoo bë kejën nesaa do bë hã Pꞌop Hagä Do banoo do mahä̃nh? Jꞌooj madäk doo me bë edꞌoo bë nu kemuun nesaa do mahä̃nh.
42,3,8,"Tawꞌããts hẽ pooj jé bë metäh te hub tado bä nesaa do bë eréd hõm bä. Bë metäh hanäm do hã bë moo bok do hã. Bë daab yb manä Abaraãm panaa bë hanäk do hã. Bë edoo manäh: “Ãã Pꞌop Hagä Do gadoo Abaraãm panaa ãã bahadoo do hyb nꞌaa.” Pꞌop Hagä Do karẽn bä, tahajaa hahỹ pä tawareem bä Abaraãm panaa rado padäg bä —näng mäh. Edaa däk hꞌyy kawanereem do Pꞌop Hagä Do ky nꞌaa etyy doo. Ajꞌyy myym joom kóm pa tadahëë däk do tabagëëm hyb nꞌaa hadoo tii. Sahõnh hẽ joom tëëg neaak do tagëëw jat da, ti tabaju hõm da —näng mä Jowãw kyyh."
42,3,10,Ti mꞌ rabeaanh ta hã:—Nyy dꞌ ãã badꞌoo hỹỹ kä?
42,3,11,"Ti mꞌ Jowãw ky hadoo:—Pawóp hẽ saroor näng péh, sét tanoo saroor tamah pé hã. Waa näng doo, tanoo waa tamah do waa ta waa uuh —näng mä Jowãw kyyh."
42,3,12,"Ti mꞌ sa wahë nꞌaa dajẽẽr nꞌaa gedaag nꞌaa anꞌaa mä Jowãw wë tanu gemuun hyb nꞌaa.—Ma matëg —näk mäh. —Ãã ẽnh, nyy dꞌ ãã badꞌoo?"
42,3,13,Ti mꞌ Jowãw ky hadoo sa hã:—Bë wadꞌii manä ta wób —näng mäh. —Dooh ta bahä̃nh bë etsꞌẽẽ sa hã dajẽẽr. Jããm hẽ bë etsꞌẽẽ Roma buuj ky kajäk doo —näng mäh.
42,3,14,"Ti mꞌ warahén reaanh:—Ãã ẽnh? Nyy dꞌ ãã badꞌoo? —näk mä warahén sa kyyh.Ti mꞌ Jowãw ky hadoo:—Bë eä̃m manä ta wób dajẽẽr rabanoo hyb nꞌaa bë hã. Bë ky nꞌaa tapa manä daap hẽ ta wób. Bë hꞌyy gadeja dajẽẽr bë wahë nꞌaa bë hã repꞌaak do hã, bë hyb nꞌaa hũũm manä ti bahä̃nh —näng mä Jowãw sa hã."
42,3,15,"Ti mꞌ hajõk do tꞌĩĩ hẽnh katꞌaa do rahꞌyy kahasꞌããp Jowãw hyb nꞌaa. Sa hꞌyyb gó mꞌ rahyb nꞌaa newëë. Sa hꞌyyb gó mꞌ raky hadoo: “Hahỹ né gꞌeeh Pꞌop Hagä Do Hꞌyyb Däng Doo, Kristo häd näng doo?”"
42,3,16,"Ti mꞌ Jowãw ky hadoo sa hã:—Ỹ ti hỹỹh, bë ỹ nu gemuun naëng me. Ti awät da takꞌëp hyb nꞌaa jawyk do bahä̃nh ỹỹ. Hã ỹỹ, ỹ hyb nꞌaa sakog its ta hã. Ti hyb nꞌaa dooh ỹ haja bä ta tsyym suun kabo nꞌaa ỹ do bäPꞌooj ub sa karom rakeboo paa mꞌ sa kariw nꞌaa tsyym suun. Tii bä sa kariw nꞌaa tsyym rahetsꞌyyt. Takꞌëp hyb nꞌaa sakog its Jowãw Jesus matym gó, ta hã hẽ Jowãw hegãã bä. Ti hyb nꞌaa dooh tahajꞌas pé Jesus wë tamoo wäd bä ta hã hẽ tahegãã bä, tahanäng pé tii. —näng mäh. —Tii kä Pꞌop Hagä Do Sahee tabanoo da bë hã, tabajëë suun hyb nꞌaa bë hꞌyyb tym gó, bë tahꞌyyb mahũũm hyb nꞌaa. Tëëg hõõ hadoo me baad tabanäw däk bë hꞌyyb tym, bë dꞌ tametyy —näng mäh."
42,3,18,Hajõng mä Jowãw herꞌoot sa hã. Panyyg wób gó tabehꞌũũm. Baad tametëëk sa hã. Panyyg hanäm do taherꞌoot mä sa hã.
42,3,19,"Ti mꞌ Jowãw nabuuj gedoo mä Garirej häj nꞌaa wahë nꞌaa Eróts häd näng doo, ta hỹỹj ỹỹm, Erodija, tagatꞌëë däk do hyb nꞌaa. Hajõng baad nadoo do wób Eróts moo wät do hyb nꞌaa na-ããj hẽ Jowãw nabuuj gedoo mä Eróts. Ti mꞌ ti bahä̃nh tabegyyts wät. Tamejũũ mä Jowãw radawäts gëët ragadahewꞌëës doo gó. Jesus Jowãw nu gemuun do panyyg nꞌaa hahỹỹhTi mꞌ ragadahewꞌëës doo gó radawäts gꞌëëd pooj jé mꞌ, hajõk do Jowãw nu gemuun bong bä mꞌ, Jesus na-ããj mä tanu gemuun wät. Tanu gemuun bä mꞌ, Jesus ky nꞌaa etsẽẽ bä mꞌ, wë kabasëëts wät. Ti mꞌ Pꞌop Hagä Do Sahee ahyng mä ta wë gurii-i hadoo mäh. Ti mꞌ hỹ pong jé naa tamaa ena kän Pꞌop Hagä Do kyyh. Hahỹỹ da mꞌ ta kyyh:—Õm tah ỹỹ, takꞌëp ỹ kamahä̃n up doo. Baad ỹ mahꞌyyb nꞌyym —näng mäh. Series, "
42,3,23,"30 ta baab Jesus bahado däk bä mꞌ tadu doo tamoo wät do sa mahang.Joséh tꞌaah redꞌoo mä Jesus.Eri yb makũ häd Matat.Matat yb makũ häd Rewi.Rewi yb makũ häd Mew-Ki.Mew-Ki yb makũ häd Janaj.Janaj yb makũ häd Joséh. Joséh yb makũ häd Matatijas.Matatijas yb makũ häd Amos.Amos yb makũ häd Naũm.Naũm yb makũ häd Eseri.Eseri yb makũ häd Nakaj. Nakaj yb makũ häd Maat.Maat yb makũ häd Matatijas.Matatijas yb makũ häd Semej.Semej yb makũ häd Josek.Josek yb makũ häd Jodah. Jodah yb makũ häd Jowanan.Jowanan yb makũ häd Resa.Resa yb makũ häd Serubab.Serubab yb makũ häd Saratijéw.Saratijéw yb makũ häd Neri. Neri yb makũ häd Mew-Ki.Mew-Ki yb makũ häd Adih.Adih yb makũ häd Kosãn.Kosãn yb makũ häd Ew-Madãn.Ew-Madãn yb makũ häd Eer. Eer yb makũ häd Josuwéh.Josuwéh yb makũ häd Erijés.Erijés yb makũ häd Jorĩm.Jorĩm yb makũ häd Matat.Matat yb makũ häd Rewi. Rewi yb makũ häd Simijãw.Simijãw yb makũ häd Judah.Judah yb makũ häd Joséh.Joséh yb makũ häd Jonam.Jonam yb makũ häd Erijakĩm. Erijakĩm yb makũ häd Mereja.Mereja yb makũ häd Mena.Mena yb makũ häd Matatah.Matatah yb makũ häd Natãn.Natãn yb makũ häd Dawi. Dawi yb makũ häd Jesé.Jesé yb makũ häd Obed.Obed yb makũ häd Buwas.Buwas yb makũ häd Saramon.Saramon yb makũ häd Nasõm. Nasõm yb makũ häd Aminadab.Aminadab yb makũ häd Adimih.Adimih yb makũ häd Rãm.Rãm yb makũ häd Eserõm.Eserõm yb makũ häd Peres.Peres yb makũ häd Judah. Judah yb makũ häd Jakóh.Jakóh yb makũ häd Isak.Isak yb makũ häd Abaraãm.Abaraãm yb makũ häd Terah.Terah yb makũ häd Nahóh. Nahóh yb makũ häd Serug.Serug yb makũ häd Rakaw.Rakaw yb makũ häd Pereg.Pereg yb makũ häd Eber.Eber yb makũ häd Serah. Serah yb makũ häd Kaj-Nan.Kaj-Nan yb makũ häd Apasad.Apasad yb makũ häd Sẽm.Sẽm yb makũ häd Nowéh.Nowéh yb makũ häd Ramék. Ramék yb makũ häd Metusarẽm.Metusarẽm yb makũ häd Enók.Enók yb makũ häd Jaréd.Jaréd yb makũ häd Marareew.Marareew yb makũ häd Kenan. Kenan yb makũ häd Enós.Enós yb makũ häd Seet.Seet yb makũ häd Adãw.Pꞌop Hagä Do tꞌaah hadoo Adãw makũũh, Pꞌop Hagä Do pahuunh do hyb nꞌaa."
42,4,1,"Jesus Dijab metyy do panyyg nꞌaa hahỹỹhTi mꞌ Jesus basoop pong hẽnh tamii Joradãn häd doo me naa. Baad mä Pꞌop Hagä Do Sahee hꞌyyb mahũũm. Ti mꞌ Pꞌop Hagä Do Sahee mahũũm kän Jesus tabanawäng hẽnh, rabanabok hẽnh. 40 mꞌ ta ä̃h DijabGereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng péh ti Dijab. metyy mä Jesus. Tabanawäng hẽnh tabaym bä, dooh Jesus awa bä. 40 ta ä̃h tabahado däk bä mꞌ Jesus mä asa däk takꞌëp."
42,4,3,"Ti mꞌ Dijab ky hadoo ta hã:—Pꞌop Hagä Do Tꞌaah mado bä, mamejõ hahỹ pä takawareem däk pãw —näng mäh."
42,4,4,Ti mꞌ Jesus ky hadoo: —näng mä Jesus.
42,4,5,"Ti mꞌ Jesus Dijab masäk waëë jó. Tii bꞌ naa mꞌ nayyw hẽ tametëëh ta hã sahõnh hẽ badäk hahỹỹ hã hanäng do häj nꞌaa rabagꞌããs doo. Ti mꞌ taky hadoo ta hã:—Mahegãã! —näng mäh. —Sahõnh hẽ ta ti ỹ anoo da a hã. Sa wahë wahëh mabahadoo ỹ anꞌoo bä. Sahõnh hẽ hanäm doo, hetsooh do ta hã hanäng do ỹ anoo da a hã —näng mäh. —Ỹ ti ta ti gadoo. Ỹ ta danäh. Ti hyb nꞌaa ỹ anoo ỹ karẽn pé hã —näng mäh. —Sahõnh hẽ ỹ banoo a hã, wë ỹỹ, tũũ, a taron nuu me ỹ mawehëë bä —näng mä Dijab kyyh."
42,4,8,Ti mꞌ Jesus ky hadoo: —näng mä Jesus.
42,4,9,"Ti mꞌ Jesus Dijab mahũũm kän Jerusarẽnh hẽnh. Ti mꞌ tabatsyyd hõm Pꞌop Hagä Do tób nꞌaa jó pꞌop nu däk doo hẽnh tabasëëk hyb nꞌaa. Ti mꞌ taky hadoo:—Pꞌop Hagä Do Tꞌaah mado bä, —näng mäh —keréd hyy tũũ babä naa. Hahỹỹ da Pꞌop Hagä Do kyy kerih doo —näng mä Dijab kyyh: “Pꞌop Hagä Do mejũũ da ta ããs baad õm rabahagꞌããs hyb nꞌaa. Õm da ragadoo pꞌop pä hã a tsyym taganadas hyb nꞌaa”,Saaw-, 12 näng Pꞌop Hagä Do kyyh —näng mä Dijab."
42,4,13,"Ti mꞌ Dijab bahajaa bä kä Jesus tametyy doo, tabahõm dó Jesus mahä̃nh."
42,4,14,Ta panang bä Jesus raty nꞌaa gesꞌyyk do panyyg nꞌaa hahỹỹhTi mꞌ Garirej häj nꞌaa hẽnh Jesus babaaj hõm kän. Baad mä Pꞌop Hagä Do Sahee hꞌyyb mahũũm mä Jesus. Jé padꞌyyt hẽ Garirej häj nꞌaa bä rapanyyg enä hõm kän mä ta ky nꞌaa.
42,4,15,Tób Pꞌop Hagä Do panyyg rayd naherot do yt hã tama metëëk mäh. Sahõnh hẽ mꞌ rajꞌaa etsë ta hã.
42,4,16,"Ti mꞌ panang Nasaréh hẽnh tabahõm, tabawäng do paa hẽnh. Saab hã kä mꞌ tabahõm tób Pꞌop Hagä Do panyyg rayd naherot doo hẽnh, tabehedꞌoo doo da. Ti mꞌ tabasꞌëëg gëët Pꞌop Hagä Do kyy kerih do tanerꞌoot hyb nꞌaa."
42,4,17,"Ranꞌoo däk mä ta hã Pꞌop Hagä Do ky nꞌaa rod, Isajas makũ erii wät do paah, ta heen nꞌaa. Kapõõs mä ta ti ma kahé bäh. Tii bꞌ mä tabapyn, tawꞌyyt mä ta hã kerih doo. Hahỹỹ da mꞌ takerih:"
42,4,18,
42,4,20,"Ti mꞌ tabahëëj jëng bä tanerꞌoot doo, tapꞌõõj däk mä pꞌaa hẽnh kerih doo. Tanꞌoo däk mä pꞌaa hẽnh tób kaser nꞌaa hã. Sahõnh hẽ mꞌ tii bꞌ hatꞌoonh do baad mä rabahagꞌããs Jesus wë. Ragada mä taberꞌoot."
42,4,21,"Ti mꞌ taky hadoo:—Naga hẽ, bë hapëë kän tadu dahëë kän kerih do ỹ nerꞌood wät doo kä —näng mäh."
42,4,22,Ti mꞌ sahõnh hẽ tii bꞌ hatꞌoonh do baad mä rajꞌaa etsë ta hã. Rahyb nꞌaa meuunh mä baad taherꞌoot do hã. Ti mꞌ rakanerꞌoot jé hatꞌoonh doo. Hahỹỹ da mꞌ sa kyyh:—Nyy dꞌ tii éh? Joséh tꞌaah nado ti hỹỹh? —näk mäh.
42,4,23,"Ti mꞌ Jesus ky hadoo sa hã:—Ỹ hapäh né tii, hahỹỹ da bë kyyh bë ky hetëg hã: “A daaj hẽ makebiin mediko mado bä”, näk da bëëh —näng mäh. —Hahỹỹ da dꞌ bë kyyh: “Tawꞌããts hẽ mamoo wäd meuj nꞌaa näng doo, babä, a panang bä, Kapar-Naũm bä mapahuunh doo da, ãã ky nꞌaa napäh doo da raherꞌoot doo”, näk da bëëh —näng mä Jesus sa hã."
42,4,24,"Ti mꞌ taky hadoo ẽnh sa hã:—Ta panang bä, tabawäng doo bä, dooh Pꞌop Hagä Do ky nꞌaa rod ragado bä. Né hup ỹ né hẽ ta ti ỹ herꞌoot doo."
42,4,25,"Eriij hawät noo gó mꞌ, hajõk mä Isaraéw häj nꞌaa bä patug tema bong do kasꞌuut doo, takꞌëp sahõnh hẽ rabasꞌaah noo gó mꞌ, tamawoob hẽ ta baab bahä̃nh tanadots wät do hyb nꞌaa. Ti hadoo né hẽ mꞌ, dooh mꞌ Pꞌop Hagä Do mejõ bä Eriij sa wë tamasa hyb nꞌaa. Tamejũũ ta sꞌee hẽnh ỹỹnh patug tamah do bawät bä. Panang Sarep-Ta häd näng doo bä tabawät. Häj nꞌaa Sidõn häd näng doo bä tii. Baad mä tamasa tii. Series, "
42,4,27,"Ta jawén mäh, Pꞌop Hagä Do ky nꞌaa rod seeh, Erisew häd näng do hawät noo gó mꞌ, hajõk mä nahëë enäh doo, rog manahuuh do Isaraéw häj nꞌaa bä. Ti hadoo né hẽ mꞌ, dooh mꞌ sa nahëë Erisew ado hõm bä. Jããm né mꞌ sét hẽ tanahëë do hõm, Namah häd näng doo. Sirija häd näng do buuj mä tii —näng mä Jesus sa hã."
42,4,28,"Ti mꞌ tii bꞌ hatꞌoonh do ramaa napäh bä mꞌ, takꞌëp mä rakawajꞌããn kän ta wë.Rawén kawajꞌããn bong, rahapäh do hyb nꞌaa nyy dꞌ Jesus hanäng pé Eriij, Erisew sa panyyg gó sa hã tamaherꞌoot doo. Ta ti sa hã Eriij, Erisew masa do paah, dooh sa häj nꞌaa babuuj rado bä. Dooh mꞌ Jesus pahuuj bä sa matym hajꞌaa rakarẽn doo da, tahanäng péh."
42,4,31,"Jesus habëë hõm mera do hadäk do panyyg nꞌaa hahỹỹhTi mꞌ Jesus bahyng panang Kapar-Naũm häd näng doo hẽnh, häj nꞌaa Garirej häd näng doo bä. Ti mꞌ Saab hã kä tadu doo tama metëëk sa hã Pꞌop Hagä Do panyyg."
42,4,32,"Ti mꞌ maa newꞌëë do rahyb nꞌaa meuunh mäh. Rawén meuuj bong mäh, hyb nꞌaa jawyk do ky nꞌaa me tama metëëk do hyb nꞌaa mꞌ."
42,4,33,"Ti mꞌ tób Pꞌop Hagä Do panyyg rayd naherot doo gó mꞌ tabasooh ajꞌyy karapꞌaar hꞌyyb nesaa doo, mera doo. Ti mꞌ takꞌëp mä ta kyyh:"
42,4,34,"—Ej! Hꞌëëd makarẽn ãã wë Jesus Nasaréh buuj? Ãã marejãã mawén na! —näng mäh. —Ỹ hapäh õm baad ub. Õm Pꞌop Hagä Do hanaa, takꞌëp hanäm doo, baad hadoo do moo wëëd õm —näng mä ta kyyh."
42,4,35,"Ti mꞌ Jesus geä̃m wät karapꞌaar hꞌyyb nesaa do ta hã hadäk doo. Ti mꞌ taky hadoo:—Erꞌood manäh! Bag hẽnh! Ahõm ajꞌyy mahä̃nh —tahꞌeed hõm mäh.Tii bä mꞌ ajꞌyy karapꞌaar hꞌyyb nesaa do dawäts jat tũũ sahõnh hẽ sa matym gó. Ti mꞌ karapꞌaar hꞌyyb nesaa do bahõm kän, ta hã hadäk do paah. Tabanyyh bä dooh tarejã bä ajꞌyy."
42,4,36,"Ti mꞌ tii bä kata bꞌëëh do rameuuj bong mäh, raky nꞌaa jõg bong mäh. Ti mꞌ raky hadoo:—Hꞌëëd pé ti tama metëëk hahỹỹ hã? Hyb nꞌaa jawyk doo me, hejoonh doo me tamejũũ karapꞌaar hꞌyyb nesaa do rabanyyh hyb nꞌaa. Raky daheeh né hẽ —näk mä sa kyyh."
42,4,37,Ti hyb nꞌaa mꞌ dawëë Jesus ky nꞌaa däg däk Garirej häj nꞌaa hẽnh.
42,4,38,Jesus nahëë sog hõm do panyyg nꞌaa hahỹỹhTii kä mꞌ Jesus banyyh tób Pꞌop Hagä Do panyyg rayd naherot doo bä naa. Simaw tób hẽnh mä tabahõm. Ti mꞌ Simaw mayyn asooh mäh. Takꞌëp oom ta hã. Ti mꞌ Jesus hã rabaherꞌoot tamasa hyb nꞌaa.
42,4,39,Ti mꞌ pꞌeets hẽ tabana gëët Simaw mayyn hasooh hẽnh. Tameduuk mä oom keréd hõm hyb nꞌaa. Ti mꞌ oom keréd hõm. Nayyw hẽ mꞌ Peed mayyn moo wäd däk sa waa.
42,4,40,"Ti noo gó né hẽ, tug bä kä mꞌ, papỹỹj badëë hyng bä kä mꞌ, Saab bahëëj jëng jawén paa bä, Kapar-Naũm buuj ramenaa sahõnh hẽ nahëë enäh doo. Hajõk mä sa nahëëh. Ti mꞌ sét kenꞌyyh hã tamoo däng. Sa nahëë tahehëën hõm mäh. Ahub padëëk mäh."
42,4,41,"Karapꞌaar hꞌyyb nesaa doo, ta wób sa hã hanäng do enä kän mä sa hã hanäng do paah. Rabanꞌyyh bä mꞌ takꞌëp mä sa kyyh:—Pꞌop Hagä Do Tꞌaah né hẽ õm —näk mä karapꞌaar sa kyyh.Ti mꞌ Jesus ky geꞌỹỹm mäh. Dooh mꞌ Jesus anꞌoo bä karapꞌaar hꞌyyb nesaa do rerꞌood bä, rahapäh do hyb nꞌaa mꞌ, Jesus ta ti Kristo Pꞌop Hagä Do Hꞌyyb Däng Doo."
42,4,42,"Ti mꞌ jati pé tapajꞌëë bä, Jesus bahõm dawë hã, rabanabok hẽnh. Ti mꞌ Jesus rabesoos jé padꞌyyt hẽ. Ti mꞌ Jesus ramamuun bä kä mꞌ retsẽẽ ta hã sa panang bä tabaym hyb nꞌaa."
42,4,43,Ti mꞌ taky hadoo sa hã:—Pꞌop Hagä Do bagꞌããs do ky nꞌaa hanäm do ỹ karẽn ỹ herꞌoot panang wób hẽnh na-ããj né hẽ. Ti hyb nꞌaa ỹ Pꞌop Hagä Do mejõ hyng —näng mä Jesus kyyh.
42,4,44,"Ti mꞌ tób Pꞌop Hagä Do panyyg rayd naherot do yt hã mꞌ, sahõnh hẽ Judah häj nꞌaa panang bä tama metꞌëëg kän mäh."
42,5,1,"Jesus atsꞌyyt do ta sii habong do panꞌaa panyyg nꞌaa hahỹỹhTi mꞌ ta see pé noo gó mꞌ karajꞌaa GenesaréhKarajꞌaa häd see Garirej. häd näng do nabyy me Jesus ma metëëk. Hajõk doo, Pꞌop Hagä Do ky nꞌaa maa newꞌëë doo, gatatꞌuuk mä ta hã."
42,5,4,"Ti mꞌ tabahajaa bä kä tama metëëk doo, tamejũũ Simaw tabadajong hẽnh marakate tꞌĩĩ hẽnh radatu hyb nꞌaa tahꞌỹỹb nahëëh.—Tꞌĩĩ hẽnh bë mo hajꞌaa enäh da —näng mä Jesus Simaw hã."
42,5,5,"Ti mꞌ Simaw ky hadoo:—Wahëh ỹỹ, —näng mäh —atsëm hadꞌyyt hẽ ãã baboo paawä, dooh ãã mo hajꞌaa péh. Ti hadoo né hẽ, mamejũũ do hyb nꞌaa ỹ datu pꞌaa hẽnh karahi —näng mäh."
42,5,6,"Ti mꞌ tii dꞌ rabadꞌoo bä kä mꞌ, hajõng mä tahꞌỹỹb karahi gó. Takꞌëp hajõng do hyb nꞌaa karahi gekog bong."
42,5,7,Ti mꞌ marakate see gó hatꞌoonh do ranaëënh ramasa hyb nꞌaa. Ti mꞌ tahꞌỹỹb rabata tooj kän marakate gó. Pawóp hẽ marakate gadꞌẽẽ däk mäh. Pꞌeets hẽ paawä mꞌ tabagyyb paawä marakate tahꞌỹỹb jawyg hã.
42,5,8,"Ti mꞌ Simaw Peed bahapäh bä mꞌ Jesus ky hajꞌaa, ta taron nu paa me tabahyy häng mä Jesus wë. Ti mꞌ taky hadoo:—Ahõm mahä̃nh ỹỹ, wahë ỹỹ. Dooh ỹ haja bä a matym gó ỹ agꞌëëd bä, nesaa do moo hewꞌëët do hyb nꞌaa ỹỹh —näng mäh. Simaw ta hataa daheeh rameuuj bong mä hajõng do hyb nꞌaa tahꞌỹỹb. Sebedew taah, Tsijaag, Jowãw häd enäh doo, Simaw kanatëë, ti na-ããj mä rameuuj bong. Ti mꞌ Jesus ky hadoo Simaw hã:—Eỹỹm manäh —näng mäh. —Ajyy, ỹỹj sag hadoo da õm hỹỹ kä, Pꞌop Hagä Do hã rahꞌyy kaꞌeeh hyb nꞌaa —näng mä Jesus."
42,5,11,Ti mꞌ hood jó kä ratakyg jat marakate kä. Sahõnh hẽ raberéd hõm. Ahꞌũũm kän mä ta sii.
42,5,12,"Rog manahuuh do Jesus haso däk do panyyg nꞌaa hahỹỹhTi mꞌ panang sꞌee hẽnh Jesus mamuun mä ajꞌyy rog manahuuh do hanäng doo. Takꞌëp mä ta hã däg ta rog. Jesus tabahapäh bä mꞌ, ahyy häng mä tũũ, tetsẽẽ mä Jesus bado hõm hyb nꞌaa ta nahëëh:—Takꞌëp Hyb Nꞌaa Jawyk Doo, —näng mäh —makarẽn bä mahajaa né hẽ nahäh ỹ mado hõm —näng mä ta kyyh."
42,5,14,"Ti mꞌ Jesus baherꞌoot ta hã:—Maherꞌood manä ta wób sa hã —näng mäh. —Ahõm jajé naga hẽ Pꞌop Hagä Do tób nꞌaa yt hã moo wät do wë. Mametä ta hã õm hasꞌoo däk doo. Mamoo wäd Mosees mejũũ do paah, ta ti hedoo pé ji nahëë badoo wät do heen nꞌaa, pꞌaa hẽnh baad mabahadoo hyb nꞌaa Pꞌop Hagä Do matym gó, baad sahõnh hẽ rabahapäh hyb nꞌaa õm hasꞌoo däk doo —näng mä Jesus ta hã."
42,5,15,"Ti mꞌ Jesus mejõ né paawä mꞌ ta wób tamanaherꞌoot hyb nꞌaa, jé padꞌyyt hẽ nayyw hẽ rapanyyg enä hõm mä Jesus ky nꞌaa hã. Ti hyb nꞌaa mꞌ hajõk hanꞌaa ta wë ramaa newëë hyb nꞌaa tama metëëk doo. Ta wób nahëë enäh do na-ããj hẽ anꞌaa ta wë tabaheso hõm hyb nꞌaa sa nahëëh."
42,5,16,"Ti mꞌ Jesus, ta see pé noo gó, tabehũũm takabanawät hẽnh taky nꞌaa etsẽẽ hyb nꞌaa Pꞌop Hagä Do hã."
42,5,17,"Ajꞌyy kꞌyy gadóm do Jesus haso däk do panyyg nꞌaa hahỹỹhHỹ hadoo mäh, ta see pé noo gó, tób gó Jesus ma metëëk bä kä, Pariséw ramaneëënh doo, Mosees ky nꞌaa jawꞌyyk do ma mehetëk do na-ããj mäh, ti atꞌoonh mä maa newꞌëë do sa mahang. Jé padꞌyyt hẽ naa rabena. Garirej, Judah häd enäh do häj nꞌaa bä naa rabana. Jerusarẽnh hẽnh naa ta wób rabana. Baad ub Pꞌop Hagä Do hejój Jesus hꞌyyb gó tabawät nahëë enäh do sa nahëë tawén do hõm."
42,5,18,"Ti mꞌ ajyy wób ramanaa mä nahëë näng doo, nawät doo. Ratóg nä ta tyng jó. Rakarẽn paawä mꞌ ramajëë suun tób gó Jesus wë. Du daa mꞌ rakadꞌoo pé gatagꞌuu däk do hyb nꞌaa mꞌ hajõk doo. Ti mꞌ pꞌop ramasäk. Ratyw nꞌaa gasꞌëës mäh, ti mꞌ tii bꞌ naa mꞌ ramahy kän kata däk do mahang Jesus bagëët bä."
42,5,20,"Ti mꞌ Jesus hꞌyyb hapäh bä mꞌ hatꞌook do rahꞌyy kaꞌeeh do ta hã, nawät do hã taky hadoo:—Najis ỹỹ —näng mäh. —Nesaa do a hꞌyyb tym gó hanäng kado hõm —näng mäh."
42,5,21,"Ti mꞌ Pariséw, Mosees ky nꞌaa jawꞌyyk do ma mehetëk do na-ããj hẽ raky hadoo sa hꞌyyb gó:—Nyy dꞌ mä hỹ ta hã! —näk mäh. —Pꞌop Hagä Do taky nꞌaa rejãã hahỹỹ hã. Jããm né hẽ Pꞌop Hagä Do hajaa nesaa do ji hꞌyyb tym gó hanäng do tado hõm bä —näk mä sa hꞌyyb gó."
42,5,22,Jesus hꞌyyb hapꞌëëh mä sa hꞌyyb. Ti hyb nꞌaa mꞌ tabeaanh sa hã:—Hëd nꞌaa tii da bë hyb nꞌaa newëë bë hꞌyyb gó? —näng mäh. —Bë ỹ hꞌyyb hapäh —näng mäh.
42,5,24,"Ti mꞌ taky hadoo ẽnh sa hã:—Hỹỹ kä da —näng mäh. —Bë bahapäh hyb nꞌaa ỹỹh, Ajꞌyy Hadoo Do Hỹ Pong Jé Hana Doo, ỹ hajaa sa hã hanäng do nesaa do ỹ ado hõm bä, ỹ haso däk da nahëë näng doo —näng mä Jesus kyyh.Tii bä mꞌ kꞌyy gadów däk do hã taky hadoo:—Asꞌëëg gꞌëëd, mado däg a tyng, ahõm kä a tób hẽnh —näng mä Jesus ta hã."
42,5,25,"Ti mꞌ nayyw hẽ kä tabasꞌëëg gꞌëëd kän, tabado däk ta tyng kä, ahõm kän sahõnh hẽ mꞌ rabahapëë kän. Pꞌop Hagä Do hã tajꞌaa etsë mä tababaaj hõm bä kä."
42,5,26,Sahõnh hẽ hapꞌëëh do rameuuj bong mäh. Pꞌop Hagä Do hã mꞌ rajꞌaa etsë. Ti mꞌ rahꞌyyb eꞌỹỹm bong. Ti mꞌ raky hadoo:—Meuj nꞌaa näng do ãã hapäh naga hẽ —näk mä sa kyyh.
42,5,27,"Rewi häd näng do Jesus naëënh do panyyg nꞌaa hahỹỹhTi mꞌ ta jawén Jesus bahõm bä kä panang bä naa, tawꞌyyt mä Rewi häd näng doo. Roma buuj ky gabuuj dajẽẽr ragahedꞌaak bä mꞌ tabasooh. Ti mꞌ Jesus ky hadoo ta hã:—Bꞌëëp ana wë ỹỹ, hëp ỹ hata mabahadoo hyb nꞌaa —näng mäh."
42,5,28,"Ti mꞌ Rewi basꞌëëg gëët, sahõnh mä taberéd hõm, ti mꞌ ahõm kän mä ta sii."
42,5,29,"Ti mꞌ Rewi moo wät mä ta tób bä sa tä, sa waa Jesus tatsebé do ky nꞌaa, Jesus tawehꞌëëh do ky nꞌaa. Hajõk dajẽẽr gahedꞌaak doo, Rewi hepꞌëëh doo, ta wób na-ããj mä tatsyyd bong do rabana rabawa hyb nꞌaa ta sii."
42,5,30,"Ti mꞌ Pariséw, Mosees ky nꞌaa jawꞌyyk do ma mehetëk do Pariséw wób hedoo doo, hãd kawajꞌããn gó mꞌ rabeaanh Jesus ma matëg sa hã:—Hëd nꞌaa bë bawëh, bë beëëk dajẽẽr gahedꞌaak do sa sii, ta wób na-ããj hẽ nesaa do moo hebꞌooh do sa sii? —näk mä sa kyyh."
42,5,31,"Ti mꞌ Jesus ky hadoo sa hã:—Nahëë temah doo, dooh rahõm bä mediko wë. Nahëë enäh do ti hahꞌũũm ta wë."
42,5,32,"Dooh ỹ ahyy bä hỹ pong jé naa Pꞌop Hagä Do karẽn doo da habok redꞌoo do ỹ naëënh hyb nꞌaa. Ỹ ahyng, nesaa do moo hebꞌooh do ỹ naëënh hyb nꞌaa, nesaa do raberéd hõm hyb nꞌaa, Pꞌop Hagä Do hã rahꞌyy kaꞌeeh hyb nꞌaa kä —näng mä Jesus kyyh, Pariséw sa hã."
42,5,33,"Jesus hã reaanh do ratayy do ky nꞌaa hahỹỹhTi mꞌ hꞌyy gaẽẽj gó raky hadoo ta hã:—Jowãw nu gahemꞌuun do ma matëg ranawa Pꞌop Hagä Do rahyb nꞌaa esee do heen nꞌaa, Pꞌop Hagä Do hã raky nꞌaa etsẽẽ. Tii da na-ããj hẽ Pariséw ma matëg rabadꞌoo. Tii dꞌ nado a ma matëg. Ti rawa hadꞌyyt hẽ. Reëg hadꞌyyt hẽ —näk mäh."
42,5,34,"Ti mꞌ panyyg ky nꞌaa gó Jesus ky gadoo. Hahỹỹ dꞌ mä ta kyyh:—Ketꞌëë do jäm nꞌaa hẽnh ji atsꞌyyt doo, dooh tahaja bä ji mejõ bä ratabëëj bä ranoo kanawa do heen nꞌaa ta patug panꞌaa sa mahang tagꞌëëd bä. Jäm bawät nä bä ji atsꞌyyt do rawëë hadꞌyyt hẽ. Dooh ratay bä. Ti awät da sa najiis, ta patug panꞌaa, rado hõm sa mahä̃nh. Ti noo gó da ratay känHahỹỹ dꞌ Jesus hanäng pé ta tii: Ta ma matëg sii tabawät nä bä, dooh ratay bä. Sa mahang Jesus badoh bä, tii bä da ratay kän. —näng mäh."
42,5,36,Ti mꞌ panyyg see ky nꞌaa gó taky hadoo:—Dooh ji asꞌẽẽd bä ji saroor papuuj bäh ta säg hã ji gasyyp hyb nꞌaa. Tii dꞌ ji adoo bä ji rejãã ji saroor papuuj. Papuuj bäh dooh baad tado bä saroor säg hã —näng mä ta kyyh.
42,5,37,"—Ti hadoo né hẽ uwa bëëh hã. Dooh ji gedu bä uwa bëëh papuuj hegän sooh do panꞌaa ta hood bꞌéé byy säg gó. Tii dꞌ ji adoo bä, uwa bëëh egän so bä, ta hood säg ganabäh hõm. Tii bä kä, uwa bëë waho bëëh da, ta hood kä karejã känHahỹỹ da Jesus hanäng péh: Dooh ji mekuuj bä papuuj tama metëëk doo, pooj jé rabahedꞌoo do paa da. —näng mäh."
42,6,1,"Saab ky nꞌaa hahỹỹhHỹ hadoo mä Saab, Judah buuj rakamehehãk do noo gó, Jesus ta ma matëg sa sii joom tiriig banäng doo me mꞌ ratabës. Ramahõm me mꞌ, ta ma matëg tiriig ag mä raberik ta byyh banyyh hyb nꞌaa, tiriig rabawa hyb nꞌaa."
42,6,2,Ti mꞌ Pariséw sa sii habok do raky hadoo sa hã:—Hëd nꞌaa bë ky nadaheeh ër ky nꞌaa jawꞌyyk do Saab ky nꞌaa hã? Saab hã bë moo bokDooh ji moo wäd bä Saab hã Mosees ky nꞌaa jawꞌyyk do mejũũ. Takꞌëp Pariséw rahyb nꞌaa jewꞌyyk Saab. Sa hã mꞌ Jesus ma matëg ramoo bok tiriig ag ratehꞌyyp do hyb nꞌaa. —näk mä sa kyyh.
42,6,5,"Ti mꞌ Jesus ky hadoo ẽnh sa hã:—Ỹỹh, Ajꞌyy Hadoo Do Hỹ Pong Jé Hana Doo, ỹ né hẽ ti Saab ky nꞌaa hã mejũũ doo —näng mä Jesus kyyh sa hã."
42,6,6,"Moo gadóm do panyyg nꞌaa hahỹỹhTa see pé noo gó mꞌ, Saab see hã mꞌ, Jesus bahõm ẽnh tób Pꞌop Hagä Do panyyg rayd naherot doo hẽnh. Ti mꞌ tama metꞌëëg kän Pꞌop Hagä Do ky nꞌaa. Ti yt hã mꞌ tabasooh ajꞌyy moo gadóm doo. Ta hub mä ti gadóm."
42,6,7,"Ti mꞌ Pariséw, Mosees ky nꞌaa jawꞌyyk do ma mehetëk do na-ããj hẽ mꞌ ramatakëë mä Jesus ajꞌyy moo tahaso däg bä Saab hã. Ta moo tahaso däg bä Jesus moo wät né hẽ Saab hã kä sa hã. Rakarẽn paawä mꞌ Jesus raky nꞌaa tapaa Jesus ky nadaheeh do Mosees ky nꞌaa jawꞌyyk doo."
42,6,8,Jesus hapäh mä sa hꞌyyb. Ti mꞌ Jesus ky hadoo ajꞌyy moo gadóm do hã:—Agꞌëëd däg sa mahang —näng mäh.Ti mꞌ ajꞌyy asꞌëëg gꞌëëd kän.
42,6,9,"Ti mꞌ Jesus ky hadoo sa hã:—Ỹ eaanh bë hã —näng mäh. —Nyy da ër ky nꞌaa jawꞌyyk do metëëk Saab ky nꞌaa hã? Hꞌëëd ti tawꞌããts hẽ ji moo wät Saab hã? Baad hadoo do ji moo wät, nesaa do ji moo wät? Ji da hadoo do ji edꞌëëp Saab hã, ji da hadoo do ji dajꞌëëp Saab hã? —näng mä Jesus kyyh sa hã."
42,6,10,"Ti mꞌ taty kawꞌõõd däg kän sa wë. Ti mꞌ ajꞌyy hã kä taky hadoo:—Madajoow a mooh —näng mäh.Ti mꞌ ta moo tadajoow däk. Ahub däg kän mäh, baad däg mä ta moo kä."
42,6,11,"Ti mꞌ takꞌëp mä Pariséw, Mosees ky nꞌaa jawꞌyyk do ma mehetëk do na-ããj hẽ mꞌ rakawajꞌããn kän Jesus wë. Kanerꞌoot mä nyy dꞌ rabadꞌoo ta hã."
42,6,12,Jesus asëm do 12 hedoo do tamejũũ do panꞌaa panyyg nꞌaa hahỹỹhTi mꞌ ta jawén Jesus basëëk waëë jó taky nꞌaa etsẽẽ hyb nꞌaa. Taky nꞌaa etsꞌẽẽ hadꞌyyt hẽ mꞌ atsëm.
42,6,13,"Ti mꞌ tabawag hõm bä kä tanaëënh mä ta wë sahõnh hẽ ta ma metëëk doo. Tasëëw hõm mä 12 sa mahang habong doo, tamejũũ do rabahadoo hyb nꞌaa. Hahỹỹ dꞌ mä tasëëw hõm do sa häd: Simaw mäh, Peed ta häd nꞌoo däk doo. Ta jawén mä Ãn-Deréh, Simaw hỹỹj. Ta jawén mä Tsijaag, Jowãw, Pirip, Batoroméw, Matew, Toméh, Tsijaag Aw-Pew tꞌaah, Simaw “Serot” ramaneëënh doo,Judah buuj sa häj nꞌaa bä Roma buuj ramejũũ noo gó, Judah buuj wób rakarẽn rakamajꞌĩĩ Roma buuj sa wë. Dooh rakarẽn bä Roma buuj mejõ bä sa hã. Roma buuj wë kamajꞌĩĩ do ramaneëënhSerot. Ta ti sa see paa apäh ta ti Simaw rawén maneëënh “Simaw Serot”. Tsijaag tꞌaah, Ikarijot kä mꞌ, Jesus haëëj däk do majĩĩ hã. Series,  Series, "
42,6,17,"Jesus metëëk do nyy da Pꞌop Hagä Do badꞌoo ji hã panyyg nꞌaa hahỹỹhTi mꞌ Jesus ta ma matëg daheeh rabahyng waëë jó naa. Ta hõõ bä mꞌ rabaym dó tabasatẽ bä. Hajõk ta hataa wób tii bä habꞌëëh. Hajõk né hẽ mꞌ ta wób tii bä mꞌ rakata padëëk. Judah häj nꞌaa bä naa mꞌ rabana ta wób. Jerusarẽnh bä naa mꞌ ta wób. Panang Tiir, Sidõn häd enäh doo, akajar nabyy me badäk doo bä naa mꞌ ta wób. Tii bä mꞌ rabana Jesus ma metëëk do ramaa newëë hyb nꞌaa. Nahëë enäh do na-ããj mä rabena Jesus basog hõm hyb nꞌaa sa nahëëh. Sa mahang ti abong karapꞌaar hꞌyyb hã hadäk doo. Jesus hebëë hõm mä karapꞌaar hꞌyyb nesaa do sa hã hanäng do paah. Heso padëëk mäh. Pꞌop Hagä Do anoo ta hejój tabahajaa hyb nꞌaa sahõnh hẽ sa nahëë tasog hõm hyb nꞌaa. Ti hyb nꞌaa mꞌ sahõnh hẽ rakarẽn mä ta hã ramoo kajäk."
42,6,20,"Ti mꞌ ta ma matëg wë Jesus ty däng, ti mꞌ taky hadoo sa hã:—Pꞌop Hagä Do ky nꞌaa edëng bëëh, kasꞌuut doo,Pꞌop Hagä Do bagꞌããs do karapee bë bahadoo do hyb nꞌaa."
42,6,21,
42,6,22,"—Pꞌop Hagä Do ky nꞌaa edëng bëëh, hëp ỹ nꞌaa, Ajꞌyy Hadoo Do Hỹ Pong Jé Hana Do hyb nꞌaa, bë wë rahꞌyy gaẽẽj bä, bë raty nꞌaa gesyyg bä, bë raky nꞌaa rejã bä, nesaa do bë ky nꞌaa ranꞌoo bä. Baad hadꞌop do Pꞌop Hagä Do anoo da bë hã ta säm hỹ pong jé. Ti hyb nꞌaa tawꞌããts hẽ bë tsebꞌee tii dꞌ bë hã radoo bä. Bë getsëg da takꞌëp bë tsebé do hyb nꞌaa. Tii dꞌ né paa sa wahë makũ rabadꞌoo Pꞌop Hagä Do ky nꞌaa rod sa hã, rarejãã na-ããj hẽ sa hã —näng mä Jesus."
42,6,24,"—Ta wób dooh da rahꞌyy gadajaa bä.Baad nado da bë hã da hẽ takꞌëp ma näng doo,ta jawén kä dooh bë gado wäd bä do hyb nꞌaa hanäm doo.Sahõnh hẽ bë gado wät paah."
42,6,25,"—Baad nado bë hã da, da hẽ takꞌëp waa enäh doo,ta jawén bë basaah do hyb nꞌaa da.—Baad nado bë hã da, da hẽ bë kawewꞌaam doo,ta jawén bë hꞌyy kameꞌoot do hyb nꞌaa da, bë hꞌyy katón do hyb nꞌaa da."
42,6,26,
42,6,27,"Ji majĩĩ ji kamahä̃n do panyyg nꞌaa hahỹỹhTi mꞌ Jesus ky hadoo ẽnh:—Bëëh, ỹ herꞌoot do maa newꞌëë doo, ỹ maherꞌoot hahỹỹ da: Bë kamahä̃n da bë majĩĩ. Bë moo bok baad hadoo do bë wë hꞌyy gaẽẽnh do hã."
42,6,28,Bë ky nꞌaa edëë bë ky nꞌaa wasee do hã. Pꞌop Hagä Do hã bë ky nꞌaa etsꞌẽẽ bë hã rejãã doo —näng mäh.
42,6,29,"—Õm rapa ewyh bä manu mebyng hyb nꞌaa paawä, mamabaaj manäh. Manꞌoo a ta pa sꞌee hẽnh rabewyyh hyb nꞌaa. A hatsë a hã hadäk do rado hõm bä, na ramahũũm a saroor na-ããj hẽ."
42,6,30,"Manꞌoo a hã retsẽẽ doo. A ma rado hõm bä, mamejõ manä ragabaanh."
42,6,31,"Tawꞌããts hẽ bë moo boo ta wób sa hã baad hadoo doo, bë karẽn do bë hã ramoo bok doo —näng mä Jesus kyyh."
42,6,32,"—Jããm né hẽ bë kamahä̃n bä bë hã kamahä̃n doo, dooh Pꞌop Hagä Do bë tajꞌaa etsëë bä tii dꞌ bë badꞌoo do hyb nꞌaa. Nesaa do moo hebꞌooh doo, ti na-ããj hẽ rakamahä̃n sa hã kamahä̃n doo. Ti hyb nꞌaa bë hã kamahä̃n do bë kamahä̃n bä, dooh sa bahä̃nh bë ado bä. Baad hadoo do bë moo boo bä bë hã baad hadoo do moo bok do sa hã, dooh Pꞌop Hagä Do bë tajꞌaa etsëë bä tii dꞌ bë badꞌoo do hyb nꞌaa. Nesaa do moo hebꞌooh doo, tii dꞌ né hẽ rabadꞌoo ẽnh. Jããm né hẽ bë anꞌoo bä bë dajẽẽr uuh hedoo doo, bë waa hedoo doo, pꞌaa hẽnh habꞌaanh do hã, dooh Pꞌop Hagä Do bë tajꞌaa etsëë bä tii dꞌ bë badꞌoo do hyb nꞌaa. Nesaa do moo hebꞌooh doo, ti na-ããj né hẽ tii da né hẽ rabadꞌoo ẽnh sa da hadoo do hã. Ragahëën pꞌaa hẽnh rabaj hõm doo. Dooh tii dꞌ bë adoo bä —näng mäh. —Bë kamahä̃n bë majĩĩ. Baad hadoo do bë moo boo sa hã. Bë anꞌoo retsẽẽ doo. Bë gadaa manä pꞌaa hẽnh rabaj bä. Tii bä da baad hadꞌop do Pꞌop Hagä Do banoo bë hã ta säm. Sahõnh Hẽ Sa Bahä̃nh Hadoo Do taah bë tii bä. Pꞌop Hagä Do ky enyym tamasa do baad ganadoo do sa hã, ky nesꞌaa do sa hã na-ããj hẽ. Tawꞌããts hẽ ta wób kamahä̃n gó bë tꞌyyd mehĩĩn bë Yb, Pꞌop Hagä Do tꞌyyd mehĩĩn doo da."
42,6,37,"Ji da hadoo do ji ky nꞌaa netyy do panyyg nꞌaa hahỹỹh—Bë ky nꞌaa ety manä ta wób, dooh tii bä bë Pꞌop Hagä Do ky nꞌaa ety bä kä. Baad nadoo do hã bë ky nꞌaa ety manä bë da hadoo do sa mo hajꞌaa pꞌãã, dooh bë tii bä Pꞌop Hagä Do ky nꞌaa ety bä bë mo hajꞌaa pꞌãã. Bë hyb nꞌaa mabaan sa hã tawꞌããts hẽ nadoo do sa mo hajꞌaa hã, tii bä da Pꞌop Hagä Do mabaan nesaa do bë mo hajꞌaa hã."
42,6,38,"Bë anꞌoo ta wób sa hã, tii bä da Pꞌop Hagä Do banoo bë hã. Baad Pꞌop Hagä Do banoo da bë hã. Panyyg gó bë ỹ maherꞌoot nyy da Pꞌop Hagä Do banoo bë hã: Ky enꞌyym doo, baad tiriig tym hesꞌëëm doo, baad ta hood gadꞌẽẽ däk do hanoo do hadoo Pꞌop Hagä Doo. Baad ub bë hã tabanoo, dooh tabaa esꞌĩĩ bä. Ta wób hã bë anoo do pénh da, tii da né da Pꞌop Hagä Do banoo bë hã."
42,6,39,"Ti mꞌ Jesus ky hadoo ẽnh. Panyyg gó mꞌ tabehꞌũũm:—Ty tamah do dooh tahaja bä ta da ty hadoo do tamahũũm bä ta tyw nꞌaa hẽnh. Ta sꞌee hẽnh, gadarong doo hẽnh rakajäk séd hã —näng mäh."
42,6,40,"—Dooh ma kametëëk do ta ma matëg bahä̃nh tado bä. Ma kametëëk do tahaja däk bä tama kametëëk doo, ta ma matëg da hado däk, séd demuun rabahaja padëëk —näng mäh."
42,6,43,"Ji bawät do hã ji hꞌyyb gó hanäng do kametëëh do panyyg nꞌaa hahỹỹhTi mꞌ taky hadoo ẽnh:—Joom baad hadoo doo, baad ub ta ag, dooh ta ag nesꞌaa bä. Ti hadoo né hẽ joom see baad nadoo doo. Ta hẽnh hẽnh ta ag hahõm. Dooh baad hadoo do ta ag. Joom ag hã ji bahapäh joom ỹỹn. Dooh ji awyyd bä wiigo ag sasëng tëëg hedoo do hã. Dooh na-ããj hẽ ji awyyd bä uwa ag hetëk do hã. Ti hadoo ji hã. Baad hawät doo, baad hadoo do ta hꞌyyb gó hanäng do taherꞌoot. Baad nawät doo, baad nadoo do ta hꞌyyb gó hanäng do taherꞌoot. Ji hꞌyyb tym gó ji hyb nꞌaa newë hadꞌyyt doo, ti né hẽ ji herꞌoot —näng mä Jesus kyyh."
42,6,46,"Tób tema do ky nꞌaa gó Jesus behꞌũũm do ky nꞌaa hahỹỹhHëd nꞌaa ỹ bë maneëënh “Takꞌëp Hyb Nꞌaa Jawyk Doo”, dooh ỹ bë ky dahé bä ẽnh?"
42,6,47,"Ỹ metëëh da ny hadoo ỹ ma metëëk do maa newëë doo, ky daheeh doo. Tób tama do hadoo da tii. Tꞌõp tagagoos ta tu nꞌaa tyw nꞌaa tababang bä, pä banäng bä. Tamii bagꞌyyp bä ta tób hã, wän nꞌaa hejoonh do badäng bä ta hã, dooh ta tób tatë hyy bä, baad ta tób ta tu nꞌaa babang bä tabejëh do hyb nꞌaa. Ti nado këh ỹ maa newëë do ky nadaheeh doo. Tób tama doo, jꞌooj ta tu nꞌaa tabetuu daap hẽ, dooh tahejꞌoonh péh. Tamii bagꞌyyp bä ta tób hã, wän nꞌaa hejoonh do adäng ta hã, tii bꞌ tabatë hyng. Sahõnh hẽ takarejãã ta tób."
42,7,1,"Warahén sa wahë nꞌaa see Jesus hã hꞌyy kaꞌeeh do panyyg nꞌaa hahỹỹhTi mꞌ Jesus bahajaa bä kä ta ti sa hã taherꞌoot doo, tababaaj hõm kän panang Kapar-Naũm häd näng doo hẽnh."
42,7,2,"Tii bä panang bä ti awät mä Roma buuj warahén nꞌaa sa wahë nꞌaa seeh. Nahëë näng mä ta karom. Pꞌeets mä tadajëp ta nahëë mahỹỹj. Baad mä ta kariw nꞌaa kamahä̃n tii. Ti mꞌ ta kariw nꞌaa, warahén sa wahë nꞌaa, ky nꞌaa napäh mä Jesus. Ti mꞌ Judah buuj sa wahë nꞌaa wób tamejũũ mä Jesus wë, ramaherꞌoot hyb nꞌaa tabana hyb nꞌaa, ta karom tabahaso däk hyb nꞌaa mꞌ."
42,7,4,"Ti mꞌ rakajaa bä kä, takꞌëp mä Jesus ramaherꞌoot ratsꞌyyt doo. Hahỹỹ dꞌ mä sa kyyh:—Tawꞌããts hẽ maky dahé õm tatsꞌyyt doo —näk mäh. —Takamahä̃n né hẽ ëër, Judah buuj. Taky gabuuj ratama tób Pꞌop Hagä Do panyyg ãã yd naherot doo —näk mä sa kyyh Jesus hã."
42,7,6,"Ti mꞌ Jesus bahõm kän sa sii. Ti mꞌ warahén tób bedaa däk bä mꞌ warahén mejũũ ta najiis wób ragadoo hyb nꞌaa Jesus, ramaherꞌoot hyb nꞌaa. Hahỹỹ da mꞌ rapanäk Jesus hã warahén kyyh:—Wahëh ỹ nꞌaa, hã ỹỹ ỹ hyb nꞌaa sakog its a hã. Ti hyb nꞌaa mahyb nꞌaa tón manä tóp ỹỹ gó mabajëë suun do hã. Jããm né hẽ mabana. Ỹ hyb nꞌaa sakog its a hã. Ti hyb nꞌaa a wë ỹ nahõm. Tawꞌããts hẽ babä naa mamejũũ ta nahëë hã, tii bä karom ỹ bahasꞌoo däk da. Tii dꞌ ỹ wén edoo ỹ na-ããj né hẽ ỹ ky daheeh wahëh ỹ nꞌaa ramejũũ do ỹỹh. Ỹ na-ããj hẽ, warahén ỹ nꞌaa ỹ mejũũ, ỹ raky daheeh. Ta see ỹ mejõ bä, “Ahõm”, ỹ noo bä, ahõm né hẽ. Ta see ỹ mejõ bä, “Ana”, ỹ noo bä, ana né hẽ. Karom ỹỹ ỹ mejõ bä, “Hahỹ mamoo wäd”, ỹ noo bä, ỹ taky daheeh né hẽ —tii da mꞌ sa kyyh, warahén kyyh hã."
42,7,9,"Ti mꞌ Jesus maa napäh bä mꞌ warahén mejũũ do raherꞌoot do warahén kyyh, tahyb nꞌaa meuunh mäh. Ti mꞌ taty kawꞌõõd däk hajõk ta sii hanꞌaa do sa wë, ti mꞌ taky hadoo sa hã:—Baad bë ỹ maherꞌoot —näng mäh. —Pꞌop Hagä Do hã rahꞌyy kaꞌeeh sa noo né paawä, dooh ỹ hapäh nä pé Isaraéw buuj sa mahang takꞌëp hã ỹ hꞌyy kaꞌeeh doo, hahỹ ajꞌyy, Isaraéw buuj nadoo doo, hꞌyy kaꞌeeh do hadoo —näng mä Jesus."
42,7,10,"Ti mꞌ warahén Jesus wë tamejũũ do rababaaj nä bä mꞌ warahén tób hẽnh, hasꞌoo däg kän mä ta karom kä ta hã rahegãã bä kä."
42,7,11,"Jesus hꞌyyb tym ganä däk do dajëp do paa panyyg nꞌaa hahỹỹhTi mꞌ ta jawén kä mꞌ Jesus bahõm kän mä panang Naĩn häd näng doo hẽnh. Ta ma matëg, hajõk ta wób na-ããj hẽ Jesus rahada mäh."
42,7,12,Panang noo bä mꞌ Jesus kajaa bä kä mꞌ tamamuun mä ti buuj. Ramanaa mä dajëp doo. Radakä paawä mꞌ. Jããm né mꞌ sét né hẽ mꞌ ta ti patug tamaa wät do tꞌaah. Hajõk ta tii bä buuj rahadaa nä ta ỹỹn.
42,7,13,"Ti mꞌ Jesus bahegꞌããs bä mꞌ ta ỹỹn, tatꞌyyd mehĩĩn mä ta ti ỹỹnh.—Aód manäh —näng mä ta hã."
42,7,14,"Ti mꞌ Jesus bahõm rabatook hẽnh ta tyng jó, ti mꞌ ta tyng hã tamoo däng. Ti mꞌ kamag hatꞌook do rabaym. Ti mꞌ Jesus ky hadoo:—Pahëëw —näng mäh. —A hã ỹ mejũũ: Nu gasꞌëëg gahëë! —näng mä Jesus kamag hã."
42,7,15,Ti mꞌ tanu gasꞌëëg gahäng dajëp do paah. Ti mꞌ taberꞌood däg kän. Ti mꞌ Jesus bahaëëj däg kän ta ỹỹn hã.
42,7,16,"Ti mꞌ sahõnh hẽ rameuuj bong mäh, Pꞌop Hagä Do hã mꞌ rajꞌaa etsë mäh.—Pꞌop Hagä Do ky nꞌaa rod takꞌëp hajꞌap do kasꞌee kän ër mahang —näk mä sa kyyh. —Pꞌop Hagä Do bahyng ta karapee tamasa hyb nꞌaa —näk mäh."
42,7,17,"Ti mꞌ Jesus mo hajꞌaa hã kä sahõnh hẽ rapanäg hõm ta wób, Judah häj nꞌaa hawꞌããts hẽ mꞌ, Judah häj nꞌaa pa hẽ habong do na-ããj mäh."
42,7,18,"Jowãw nu gahemꞌuun do mejũũ do Jesus reaanh do panyyg nꞌaa hahỹỹhTi mꞌ Jowãw nu gahemꞌuun do ma matëg ramaherꞌoot mä ta hã sahõnh hẽ Jesus moo wät do ky nꞌaa. Ti mꞌ Jowãw naëënh ta wë pawóp hẽ ta ma matëg. Ti mꞌ tamejũũ mä Jesus wë rabahõm.—Hahỹỹ da bë eaaj Jesus hã: “Õm né hẽ ti Pꞌop Hagä Do Ky Däng Do ta wë hana doo, ta see ti ãã gada?”, denoo da —näng mä Jowãw nu gahemꞌuun doo."
42,7,20,"Ti mꞌ Jesus wë rakajaa bä kä mꞌ raky hadoo ta hã:—Jowãw nu gahemꞌuun do ãã tamejũũ, õm ãã eaanh hyb nꞌaa õm né tado bä Pꞌop Hagä Do Ky Däng Do ta wë hana doo, ta see apäh ti ãã gada doo? —näk mä sa kyyh."
42,7,22,"Ti mꞌ Jowãw mejũũ do hã Jesus ky hadoo:—Bë ahõm nä, bë maherꞌood Jowãw babä bë hapäh doo, bë maa newëë doo: Ty temah do paah, rahapëë padëëk. Nabong do paah, aboo padëëk pꞌaa hẽnh. Rog manahuuh doo, ahub padëëk pꞌaa hẽnh. Nabuuj gatemah doo, ramaa napëë padëëk. Dejëp do wób genä bong ỹ anꞌoo bä. Pꞌop Hagä Do panyyg hanäm do na-ããj hẽ kaherꞌood däk kasꞌuut do sa hã."
42,7,23,"Ky nꞌaa kedëng da jé ỹ moo wät do hyb nꞌaa, ỹ herꞌoot do hyb nꞌaa tahꞌyy kaneréd bä hã ỹ tahꞌyy kaꞌeeh doo. Tii dꞌ bë herꞌood Jowãw hã —näng mä Jesus kyyh Jowãw nu gahemꞌuun do mejũũ do sa hã."
42,7,24,"Ti mꞌ Jowãw nu gahemꞌuun do mejũũ do rababaaj hõm jawén paa bä kä, hajõk do hã Jesus herꞌood kän Jowãw nu gahemꞌuun do ky nꞌaa. Hahỹỹ da mꞌ ta kyyh:—Hꞌëëd ti bë hegꞌããs tabanawäng hẽnh? Jawii bahꞌood ahëm do gꞌeeh bë hegꞌããs?"
42,7,26,"Ti tanado bä, hꞌëëd ti bë hegꞌããs tꞌĩĩ hẽnh? Pꞌop Hagä Do ky nꞌaa rod bë hegꞌããs? Ỹỹ. Ti né ti bë hegꞌããs. Pꞌop Hagä Do ky nꞌaa rod bahä̃nh tii.Pꞌop Hagä Do ky nꞌaa rod bahä̃nh Jowãw Jesus wén edoo, Jesus kajaa do pooj jé panäg nꞌaa Jowãw bahadoo do hyb nꞌaa."
42,7,27,"Ta ti né hẽ ta ti ajꞌyy ky nꞌaa näng do Pꞌop Hagä Do kyy kerih do hã. Hahỹỹ da ta ky nꞌaa: “Ỹ mejũũ da panäk ỹ nꞌaa a pooj jé, a tyw nꞌaa tabenyyw däk hyb nꞌaa a pooj jé”, näng kerih doo."
42,7,28,"—Baad bë ỹ maherꞌoot —näng mä Jesus. —Badäk hahỹỹ bä habong do sa mahang, dooh Jowãw bahä̃nh nu gadäk péh. Ti tahado né paawä, Pꞌop Hagä Do bagꞌããs do karapee hedoo do sa mahang, jããm hẽ hyb nꞌaa sakog its né paawä, Jowãw bahä̃nh tanu gadäk hỹỹ kä —näng mä Jesus."
42,7,29,"Ti mꞌ hajõk doo, dajẽẽr gahedꞌaak do sii hẽ né hẽ mꞌ, ramaa napäh bä mꞌ Jesus herꞌoot doo, Pꞌop Hagä Do hã mꞌ raky kajäk. Baad ub sa hã Pꞌop Hagä Do moo wät doo. Jesus herꞌoot do rawén genꞌaak, Jowãw nu gemuun hõm do hyb nꞌaa pꞌooj ub sa hã."
42,7,30,"Pariséw, baad Mosees ky nꞌaa jawꞌyyk do hapꞌëëh do na-ããj hẽ, dooh mꞌ ragado bä sa hã Pꞌop Hagä Do ky nꞌaa enooh doo. Rawén ganadoo mäh, dooh paa mꞌ rakarẽn Jowãw nu gahemꞌuun do nu gemuun."
42,7,31,"Ti mꞌ Jesus ky hadoo:—Nyy gó da ỹ baherꞌoot da, da hẽ badäk hahỹỹ hã habong do panyyg ky nadahꞌeeh do sa ky nꞌaa? —näng mäh."
42,7,32,"Hahỹ hadoo tii: Karepé wahoo gó habꞌëëh do ramasꞌuunh do hadoo. Hahỹỹ da karepé wób sa kyyh ta wób hã: “Raketëë do pud nꞌaa ãã gamehỹỹh bë tsebé hyb nꞌaa paawä, dooh masunh do bë asꞌããw bä. Tii bä dajëp do heen nꞌaa ãã wareem, masuuj gó bë baꞌoot hyb nꞌaa paawä. Ti na-ããj dooh bë karẽn bä. Dooh hꞌyy ketón gó bë masuuj bä”, näk karepé ta wób sa hã."
42,7,33,"Ti hadoo né hẽ da hẽ habong doo. Tabadꞌop hẽ ji raky dahé bä, dooh na-ããj hẽ ragenaag bä ji moo wät doo. Jowãw nu gahemꞌuun doo, dooh uwa sꞌëëb mahỹỹnh do teëg bä. Ta see pé noo gó noo kanawa doo me Pꞌop Hagä Do tahꞌyyb enꞌyym. Ti hyb nꞌaa, “Karapꞌaar hꞌyyb mahũũm mä tii”, bë nooh."
42,7,34,"Ỹỹ kä, Ajꞌyy Hadoo Do Hỹ Pong Jé Hana Doo, ỹ eëëk, ỹ awa. Ti hyb nꞌaa ỹ bë maneëënh, tahawaa, heëëk do men, dajẽẽr gahedꞌaak doo, nesaa do moo hebꞌooh do sa najiis."
42,7,35,"Ãã raganado né paawä, Pꞌop Hagä Do né hẽ ti ỹỹh, Jowãw na-ããj hẽ hꞌyy ganꞌyyh doo. Ãã ma metꞌëëg wät do ky dahꞌeeh do baad rababok do hã takametä däk tii."
42,7,36,"Buu benyym do Jesus tsyym hã ỹỹnh ahoog wät do panyyg nꞌaa hahỹỹhTi mꞌ Pariséw see Jesus tabatsꞌyyt ta tób hẽnh tabawëh hyb nꞌaa ta sii. Ti mꞌ Jesus bahõm kän ta tób hẽnh. Ti mꞌ tabahyy sooh ta tyng hã rabahedꞌoo doo da, ta jawén pꞌaa hẽnh mä ta tsyym bëëh. Ti mꞌ rabawëë kän."
42,7,37,"Ti mꞌ ta ti panang bä ti awät mä ỹỹnh nesaa do moo hewꞌëët do paah. Ti mꞌ taky nꞌaa napäh bä mꞌ, Pariséw tób hẽnh Jesus bawëh bä mꞌ, tꞌĩĩ hẽnh mä tabahõm. Buu benyym do ta moo gó. Pä sꞌëëb, buu benyym do hood. Ti mꞌ Jesus tsyym hã mꞌ ta taron nu paa me tabahyy häng. Ti mꞌ tabaoot. Ta ty nabëëh Jesus tsyym hã takajäk. Ti mꞌ tabahawuuk ta sëën me. Jesus mä tatsyym tsanetsup, ta hã tawehꞌëëh do heen nꞌaa. Buu benyym do tahꞌook mä Jesus tsyym hã."
42,7,39,"Ti mꞌ Pariséw Jesus hatsꞌyyt do bahapäh bä mꞌ ta tii, ta hꞌyyb gó mꞌ taky hadoo: “Pꞌop Hagä Do ky nꞌaa rod tado bä paawä hahỹ ajꞌyy, tahapäh paawä jaa ti ta ti ỹỹnh. Tahapäh paawä ti nesaa do moo hewꞌëët doo. Tabahapäh bä paawä, dooh tagado bä ỹỹnh ta hã moo wät doo”, näng mä Pariséw ta hꞌyyb gó."
42,7,40,Ti Jesus hꞌyyb hapäh mä ta ti Pariséw. Ti mꞌ taky hadoo:—Simaw —näng mä ta hã. —Ỹ karẽn paawä õm ỹ maherꞌoot —näng mäh.—Éj. Ỹ mamaherꞌood ma matëg —näng mäh.
42,7,41,"Ti mꞌ Jesus ky hadoo, panyyg gó mꞌ tabenaa wät:—Ti abong pawóp hẽ ajyy. Kũũt enäh sa kariw nꞌaa wë. Ta see kũũt 50, ta see kũũt 500."
42,7,42,"Dooh rahaja bä repaag bä sa kũũt. Ti hyb nꞌaa sa kariw nꞌaa bawug hõm sa kũũt. Hỹỹ kä, ỹ eaanh a hã —näng mä Simaw hã. —Ny hadoo do sa kariw nꞌaa takꞌëp takamahä̃n up a hã péh? —näng mä Jesus."
42,7,43,"Ti mꞌ Simaw ky hadoo:—Hã ỹỹ, kũũt eh do paah —näng mäh.—Ti né hẽ —näng mä Jesus. —Baad a kyyh —näng mäh."
42,7,44,"Ti mꞌ ỹỹnh wë taty kawꞌõõd däk. Ti mꞌ Simaw hã ta ky hadoo:—Mahegãã hahỹ ỹỹnh —näng mäh. —A tób gó ỹ bajëë suun bä, dooh naëng ỹ manꞌoo bä ji bahedꞌoo doo da, tsym ỹ hetsyd. Hahỹ ỹỹnh kä, tsym ỹ ta ty nabëë me tatsahë däk, ti tabawug hõm ta sëën me —näng mäh. —Ỹ kajaa bä, dooh ỹ matsanetsub bä makedëng do heen nꞌaa ji bahedꞌoo doo da. Hahỹ ỹỹnh kä, dooh teréd bä tatsanetsup do tsym ỹỹ hã, ỹ kajaa bä tadu dahäng do né hẽ. Dooh mahawug bä ta syyj buu benyym do nuh ỹỹ gó ji bahedꞌoo doo da. Hahỹ ỹỹnh, buu benyym do tahahꞌook tsym ỹỹ hã."
42,7,47,"Takꞌëp ỹ tawén kamahä̃n, hajõng nesaa do ta wë hanäng do paa Pꞌop Hagä Do mabaan hõm do hyb nꞌaa. Kanahën hadoo do nesaa do hã näng do Pꞌop Hagä Do awug hõm doo, kanahën doo hẽ Pꞌop Hagä Do takamahä̃n —näng mä Jesus Simaw hã."
42,7,48,"Ti mꞌ ỹỹnh hã kä Jesus ky hadoo:—Nesaa do a hã hanäng do paa kado hõm —näng mäh. Ti mꞌ Simaw atsyyd bong do wób sa hꞌyyb gó mꞌ rabedoo:—Jaa ti hỹỹh? Tahajaa gꞌeeh nesaa do tado hõm bä? Jããm né hẽ Pꞌop Hagä Do hajaa tii —näk mä sa hꞌyyb gó. Ti mꞌ Jesus ky hadoo ẽnh ỹỹnh hã:—Õm Pꞌop Hagä Do wén edꞌëëp nesaa do mahä̃nh, hã ỹ mahꞌyy kaꞌeeh do hyb nꞌaa. Ahõm kä hꞌyyb näm doo me —näng mä Jesus."
42,8,1,Joom tym ky nꞌaa gó Jesus metëëk do panyyg nꞌaa hahỹỹhTi jawén mä sét panang kenꞌyyh bä mꞌ Jesus herꞌood hõm mä Pꞌop Hagä Do bagꞌããs do ky nꞌaa hanäm doo. 12 hedoo do ta ma matëg rahada mä Jesus.
42,8,2,"Ahꞌũũm mä na-ããj hẽ ta sii ỹỹj wób, karapꞌaar hꞌyyb nesaa do sa hã padëëk do paa Jesus habëë hõm do sa hã, sa nahëë tado hõm do sa hã. Sa mahang ti awät mä Marija Madarẽn häd näng doo, 7 karapꞌaar hꞌyyb ta hã henyyh do paa Jesus habëë hõm doo. Ta see häd mä Jowãn, Kusa häd näng do ỹỹm. Häj nꞌaa wahë nꞌaa Eróts häd näng do kaser nꞌaa mꞌ ti ta patug. Ta see häd mä Susããn. Hajõk mä ỹỹj wób rahada Jesus. Sa dajẽẽr me ramasa Jesus ta ma matëg daheeh sa waa hã."
42,8,4,Ti mꞌ hajõk ta wób kata padëëk mä Jesus wë. Jé padꞌyyt hẽ naa rabena. Ti mꞌ ta ma matëg hã tamaherꞌoot hahỹ panyyg:
42,8,5,"—Hỹ hadoo joom hejóm do bejoom joom tym. Tatsawyh hõm joom tym. Joom tym tatsawyh hõm do wób ta tyw nꞌaa me takajäk. Ta wób ratsabeeb hõm, ta wób tawꞌëëd rabajóh jëng."
42,8,6,"Joom tym wób kajäk pä ta yt tabahadoo do jó. Kanahën its kꞌããts tii bä. Ti taganyyh bä nayyw hẽ tatsawyy jëng, dooh tabatsahëë ta hꞌyyb."
42,8,7,"Ta tym wób kajäk sasëng kóm banäng bä. Ta nemuun sasëng gajewäng. Tii bä kä, dooh tawëë wäd bä kä sasëng hyb nꞌaa."
42,8,8,"Ta tym wób kajäg kän baad tabadoo bä. Genyyh, baad tabawäng, baad tabeaak. 100 nuu me tabejoom do bahä̃nh tabeag kän baad tabadoo bä kajäk doo —näng mä Jesus, panyyg ky nꞌaa me mꞌ tabaherꞌood kän.Ti mꞌ tabahajaa bä panyyg taherꞌoot doo, taky hadoo:—Jé karẽn pé ỹ herꞌoot do tamaa newë bä, tawꞌããts hẽ tahyb nꞌaa matakëë —näng mäh."
42,8,9,Ti mꞌ ta ma matëg beaanh ta hã nyy dꞌ tahanäng pé mꞌ ti panyyg.
42,8,10,Ti mꞌ taky hadoo sa hã: —näng mä Jesus kyyh sa hã.
42,8,11,"Ti mꞌ Jesus ky hadoo ẽnh:—Hahỹỹ dꞌ tahanäng pé panyyg ky nꞌaa: Joom tym, Pꞌop Hagä Do kyyh. Joom tym wób ta tyw nꞌaa me kajäk do hadoo Pꞌop Hagä Do panyyg maa newꞌëë do wób sa hã. Pꞌop Hagä Do kyyh sa hꞌyyb gó kajäk do Dijab asog hõm raky nadaheeh hyb nꞌaa, ranedëp hyb nꞌaa nesaa do mahä̃nh."
42,8,13,"Joom tym wób pä banäng bä kajäk do hadoo Pꞌop Hagä Do panyyg maa newꞌëë do wób sa hã. Ramaa newëë bä hꞌyy gadajaa gó ragado né hẽ paawä, nayyw hẽ rahꞌyy gejë hõm. Joom kóm nanäng nä do hadoo sa hã. Pooj jé dó raky daheeh. Tii bä, hejoonh doo me Pꞌop Hagä Do metyy bä baad rahꞌyy kae bä, nayyw hẽ rahꞌyy gejë hõm."
42,8,14,"Joom tym wób sasëng mahang kajäk do hadoo Pꞌop Hagä Do panyyg maa newꞌëë do wób sa hã. Pꞌop Hagä Do kyyh ramaa napëë né paawä, rahyb nꞌaa newë hadꞌyyt hẽ badäk hahỹỹ hã ji bawät do hã.Ta ti hedoo do hã raty kanewad hadꞌyyt hẽ. Rahyb nꞌaa tón hadꞌyyt hẽ sa waa, sa taah, nyy dꞌ rabadꞌoo doo. Dajẽẽr hã, sa ma hã, rakarẽn do hã rahyb nꞌaa hũũm hadꞌyyt hẽ. Ti hyb nꞌaa Pꞌop Hagä Do panyyg sa hꞌyyb gó hadäk do tawén nahõm. Joom neaak do hado däk tii."
42,8,15,"Joom tym wób baad tabadoo bä kajäk do hadoo Pꞌop Hagä Do panyyg maa newꞌëë do wób sa hã. Baad ub sa hꞌyyb, tꞌõp madäk doo me ramaa newëë. Pꞌop Hagä Do kyyh ramaa napäh bä, baad rabenäm sa hꞌyyb gó. Rahyb nꞌaa matakä hadꞌyyt hẽ ta hã. Tabadꞌop hẽ rahꞌyy gejë hõm. Pꞌop Hagä Do karẽn do baad ramoo bok tii kä. Joom heꞌaak do hadoo tii —näng mä Jesus."
42,8,16,"Ti mꞌ taky hadoo ẽnh:—Ta bag dooh ji gataa so bä ji bejën hyb nꞌaa manajuu yt hã, ji bejën hyb nꞌaa ji jó ỹỹh do yt hã. Dooh. Ta bag ji dasooh ta tyng jó, tób gó hajëë pëë do rabahapäh hyb nꞌaa."
42,8,17,"Ta ti hadoo da ỹ ma metëëk do hã: Sahõnh hẽ kejën nä doo, ji nahapäh nä doo, ta jawén kä da sahõnh hẽ da rabahapäh, wyt ta maab däg da sa hã."
42,8,18,"Ti hyb nꞌaa tawꞌããts hẽ baad bë hyb nꞌaa matakä bë maa newëë do hã. Jé hꞌyy ganyy däk doo, ti bahä̃nh Pꞌop Hagä Do banoo nä ta hã ta hꞌyy ganäng doo. Jé kanahën dꞌos hẽ hꞌyy ganäng doo, tahajaa do tedꞌoo doo, Pꞌop Hagä Do ado hõm da ta hã kanahën dꞌos hadoo dooTa ti tawén kado hõm sa hã, rahyb nꞌaa manatakëë do hyb nꞌaa. Dooh rahyb nꞌaa pꞌeed bä Pꞌop Hagä Do panyyg hã. —näng mä Jesus."
42,8,19,"Jesus wakããn hehꞌäät do panyyg nꞌaa hahỹỹhTi mꞌ ta see pé noo gó Jesus ỹỹn, ta wakããn sii hẽ mꞌ rabana, Jesus rahegꞌããs. Du daa mꞌ rakadꞌoo pé hajõk do hyb nꞌaa ta wꞌoo hã habꞌëëh doo."
42,8,20,"Ti mꞌ rë tanyy ky hadoo ta hã:—A ỹỹn, a wakããn ta wꞌoo hã rababꞌëëh. Õm mä rahegꞌããs —näng mäh."
42,8,21,"Ti mꞌ Jesus ky hadoo:—Sahõnh hẽ Pꞌop Hagä Do panyyg maa newꞌëë doo, ky dahꞌeeh doo, ti né hẽ ëën hadoo, ti né hẽ wakãn haa hadoo —näng mäh."
42,8,22,"Bahꞌood Jesus meduuk do panyyg nꞌaa hahỹỹhTi mꞌ ta see pé noo gó mꞌ Jesus baherꞌoot ta ma matëg sa hã:—Ti bä, ër atsëg hõm karajꞌaa tamyyj jé.Ti mꞌ ragatsëg tꞌoonh marakate gó."
42,8,23,"Ti mꞌ rabatsëk bä kä mꞌ Jesus aä̃ sooh mäh. Ti mꞌ bahꞌood bana kän takꞌëp. Tewëëp mä maadaka. Marakate mꞌ tetaa mꞌ. Ä̃m nꞌaa näng. Pꞌeets mä marakate bagyyb jëë paawä. Ti mꞌ ta ma matëg ramebëë nyyh, ti mꞌ raky hadoo:—Ãã Wahë Nꞌaa! —näk mäh. —Ër agꞌyyp da! —näk mäh.Ti mꞌ tabasꞌëëg gëët, ti mꞌ bahꞌood, maadaka tameduuk. Ti mꞌ bahꞌood badoo wäd. Badatih däk mäh."
42,8,25,"—Dooh hã ỹ bë hꞌyy kasadëë bä? —näng mäh.Ti mꞌ takꞌëp mä rabeỹỹm bong, takꞌëp mä rameuuj bong. Ti mꞌ rakanerꞌoot sa mab hẽ:—Jaa ti hỹỹ éh? Bahꞌood, maadaka sii hẽ raky daheeh! —näk mä sa kyyh."
42,8,26,"Karapꞌaar hꞌyyb nesaa do Jesus ahꞌeed hõm do panyyg nꞌaa hahỹỹhTi mꞌ rakajaa Geras buuj sa häj nꞌaa bä, karajꞌaa tamyyj jé, Garirej häj nꞌaa nu masee me."
42,8,27,"Ti mꞌ Jesus gatsëg nyyh bä kä mꞌ, nayyw hẽ mꞌ tabana ta wë ajꞌyy mera doo, karapꞌaar hꞌyyb hã näng doo, ta tii bä babuuj. Bäp peej mä tabawät ta si nꞌaa hẽ. Bäp peej däg mä tanaä̃ wät tób yt hã. Pä gabaho doo gó, panang buuj dejëp do sa kamag nꞌaa radebong doo bä tabaheꞌỹỹh. Ti mꞌ Jesus tabahapäh bä mꞌ takꞌëp mä tageëëj wät. Jesus matym gó mꞌ tabadëë hyng. Takꞌëp mä ta kyyh:—Hꞌëëd makarẽn wë ỹỹ, Jesus, Pꞌop Hagä Do Tꞌaah, Sahõnh hẽ Bahä̃nh Hadoo Do Tꞌaah? Ỹ dꞌ marejã manäh! —näng mäh. Tii dꞌ tawén edoo mäh, karapꞌaar hꞌyyb nesaa do Jesus ahꞌeed hõm do hyb nꞌaa mꞌ. Hajõõ nuu me mꞌ karapꞌaar hꞌyyb bejëng ta hã tamera doo. Haak sapuuw hadoo doo me né hẽ mꞌ ramoo mawꞌyyd né paawä mꞌ, ratsyym mewꞌyyd hõm paawä mꞌ, hagã nyy né paawä mꞌ, tagahetꞌëëh mä haak sapuuw hadoo doo. Tabanawäng hẽnh daap mä tawajaah karapꞌaar hꞌyyb anꞌoo bä."
42,8,30,"Ti mꞌ Jesus beaanh ta hã:—Nyy dꞌ a häd? —näng mäh.—“Hajõk Doo” ãã häd —näng mäh.Hajõk karapꞌaar hꞌyyb ta hã hanäng, tii dꞌ ta häd tawén hadoo."
42,8,31,"Ti mꞌ karapꞌaar hꞌyyb nesaa do retsꞌẽẽ hadꞌyyt mä Jesus hã tanahꞌeed hyng hyb nꞌaa tabanesaa hẽnh. Hajõng mä too yb tii bꞌ habëëh karajꞌaa takëën hã, wajapëm doo bä. Tii bꞌ mä sa waa rabahewꞌaa. Ti mꞌ karapꞌaar hꞌyyb rabetsẽẽ Jesus banoo hyb nꞌaa rabajëë pëë too yb hã. Ti mꞌ Jesus banoo tꞌĩĩ hẽnh sa hã kä."
42,8,33,"Ti mꞌ karapꞌaar hꞌyyb nesaa do benä kän ajꞌyy hã hanäng do paah, too yb hã mꞌ rabajëë pä kän. Ti mꞌ too yb rapahꞌuud bong, rameraa bong, ti mꞌ rawajꞌaa wëënh tame wajapëm doo hẽnh, tame mꞌ rakejäg bëënh. Ti mꞌ tꞌõp mä rapehä̃s."
42,8,34,"Ti mꞌ too yb hagã nꞌaa rabahapäh bä mꞌ ta tii, wajꞌaa bong mäh. Sa panang bä, panang nedaa bä na-ããj mä ramaherꞌoot sahõnh hẽ rahapäh doo."
42,8,35,"Ti mꞌ tꞌĩĩ hẽnh buuj rabana tꞌĩĩ hẽnh rabahegꞌããs hyb nꞌaa ky nꞌaa näng doo. Ti mꞌ Jesus wë rakajaa bä kä, rabahegãã kän ajꞌyy hajõng do karapꞌaar hꞌyyb nesaa do hanäng do paah. Asooh mä Jesus tsyym pa. Saroor näng mäh, baad däg mä ta hꞌyyb tym. Ti mꞌ rabeỹỹm bong. Ti mꞌ, ta ti hapꞌëëh do rabaherꞌood kän hanꞌaa do sa hã kä, ta ti ajꞌyy ky nꞌaa, Jesus ahub däk do ky nꞌaa."
42,8,37,"Ti mꞌ ta ti babuuj rabetsẽẽ Jesus hã, tabahõm hyb nꞌaa sa häj nꞌaa bä naa. Takꞌëp mä rabeỹỹm bong rawén eaanh tabahõm hyb nꞌaa. Ti mꞌ Jesus gatsëg so kän marakate gó, ti mꞌ tabahõm kän. Ajꞌyy kä mꞌ karapꞌaar hꞌyyb nesaa do hadäk do paa mꞌ betsẽẽ Jesus hã, Jesus sii tabahõm hyb nꞌaa. Ti mꞌ Jesus baherꞌoot ta hã tabahõm hyb nꞌaa. Hahỹỹ da mꞌ taky hadoo ta hã: —Abaaj hõm a tób hẽnh, a wakããn rababong hẽnh. Maherꞌood sa hã sahõnh hẽ tawꞌããts hẽ hadoo do a hã Pꞌop Hagä Do mo hajꞌaa, õm tahuub däk doo —näng mä Jesus kyyh ta hã.Ti mꞌ ajꞌyy bahõm kän. Taherꞌoot mä sahõnh hẽ panang buuj hanäm do Jesus mo hajꞌaa ta hã."
42,8,40,"Ỹỹnh hasꞌoo däk do ky nꞌaa, karapee hꞌyy ganä däk do ky nꞌaa daheeh hahỹỹhTi mꞌ Jesus batsëg hõm bä pꞌaa hẽnh karajꞌaa tamyyj jé, hajõk baad ragadoo. Jesus mä ragadaa bꞌëëh."
42,8,41,"Ti mꞌ ajꞌyy Jaj-Ro häd näng do bana Jesus wë. Tób Pꞌop Hagä Do panyyg rayd naherot do sa wahë nꞌaa see mꞌ tii. Ti mꞌ ta taron nuu me mꞌ tabahyy häng ta wë. Ti mꞌ takꞌëp mä tabetsẽẽ ta hã ta tób hẽnh tabahõm hyb nꞌaa ta sii. Jããm né mꞌ sét its mä ta toog. Pꞌeets mä tadajëp. 12 mꞌ ta hyb nꞌaa pé ta baab nꞌaa.Ti mꞌ Jesus bahõm ta sii. Tamahõm me mꞌ, hajõk do ta sii hahꞌũũm do gatatꞌuuk mä ta hã."
42,8,43,"Sa mahang ti awät mä ỹỹnh. Majyyw mä ta nahëëh. 12 mꞌ ta baab ta nahëë badäk. Hajõk mä mediko hegãã bong do ta nahëëh. Mediko moo mꞌ tahoop. Dooh mꞌ rahaja bä. Ta wë hanäng do tahäj jëë né paawä mꞌ, dooh mꞌ tahasꞌoo däg bä. Tegꞌyys mä tii bä ta nahëëh. Dooh mꞌ hajaa pé masa pé ta hã. Ti mꞌ Jesus jó gadäk hẽnh mä tabana ta wë. Ta saroor noo hã mꞌ tamoo däng. Tii bä kä mꞌ, nayyw hẽ mꞌ, dooh wäd mä ta hã ta nahëëh. Ti mꞌ Jesus beaanh:"
42,8,45,—Jaa hã ỹ moo däng? —näng mäh.—Ỹ ti dooh —näk mä sahõnh hẽ ta pa habꞌëëh doo.Ti mꞌ Peed ky hadoo:—Ma Matëg —näng mäh. —Hajõk gatatꞌuuk a hã. Hajõk a hã moo kajäk —näng mäh.
42,8,46,Ti mꞌ Jesus ky hadoo ta hã:—Dooh. Hã ỹỹ pé ỹ hapäh hã ỹỹ moo däng doo. Hã ỹ naa anyyh hejój ỹ ky gabuuj —näng mäh.
42,8,47,"Ti mꞌ ỹỹnh hegãã bä kä du daa mꞌ takejën péh, ana mä Jesus wë. Kajajãn mä ta ä̃m nꞌaa gó mꞌ, tabahyy häng mä ta wë ta taron nuu me. Sahõnh hẽ ramaa napäh bä mꞌ tamaherꞌoot hꞌëëd hyb nꞌaa tawén moo däng ta hã. Taherꞌoot mä nyy dꞌ tabahasꞌoo däk nayyw hẽ."
42,8,48,"Ti mꞌ Jesus ky hadoo ta hã:—Tok ỹỹ, õm hasꞌoo däk Pꞌop Hagä Do hã mahꞌyy kaꞌeeh do hyb nꞌaa. Ahõm kä hꞌyyb näm doo me —näng mäh."
42,8,49,"Jesus berꞌoot nä bä mꞌ, takajaa ajꞌyy Jaj-Ro tób hẽnh naa. Ti mꞌ taky hadoo Jaj-Ro hã:—A toog hꞌyy gakog hõm —näng mäh. —Dooh mahꞌyyb panasä wäd bä ma matëg —näng mäh."
42,8,50,"Jesus maa napäh bä mꞌ ta kyyh, ta ky hadoo Jaj-Ro hã:—Mahyb nꞌaa tón manäh. Hã ỹ hꞌyy kasadëë. Tii bä da a toog da hasꞌoo däk! —näng mäh."
42,8,51,"Ti mꞌ Jaj-Ro tób bä rakajaa bä mꞌ, dooh mꞌ Jesus anꞌoo bä hajõk rabahõm ta sii. Jããm né hẽ mꞌ tanoo hajëë pꞌëë Peed, Tsijaag, Jowãw, dajëp do yb, dajëp do ỹỹn. Séd dó mꞌ tób yt hã raräb bä rabë bä. Aꞌoot mä ta wób. Ti mꞌ Jesus ky hadoo sa hã:—Jããm hẽ ti bë kyyh —näng mäh. —Bë aód manäh. Karapee dooh tadajëb bä. Aỹỹh tii —näng mäh. Tii bä mꞌ rakawewꞌaam ta kyyh. Dajëp né hẽ mꞌ sa hã."
42,8,54,"Ti hadoo né hẽ dooh mꞌ Jesus hyb nꞌaa pꞌeed bä sa kyy hã. Ti mꞌ karapee hã tamoo maso däk, ti mꞌ taky hadoo ta hã:—Asꞌëëg gꞌëëd tok ỹỹ! —näng mäh."
42,8,55,Tii bä mꞌ hꞌyy ganä däk mä pꞌaa hẽnh. Nayyw mä tabasꞌëëg gëët. Ti mꞌ Jesus maherꞌoot sa hã rabanoo hyb nꞌaa maruus awa.
42,8,56,"Tii bä mꞌ ta yb, ta ỹỹn rameuuj bong mäh. Ti mꞌ takꞌëp Jesus mejũũ sa hã ranaherꞌoot hyb nꞌaa ta ti ky nꞌaa."
42,9,1,"Ta ma matëg 12 hedoo do Jesus mejũũ do panyyg nꞌaa hahỹỹhTi mꞌ ta see pé noo gó mꞌ Jesus naëënh 12 hedoo do ta ma matëg ta wë. Ti mꞌ tabanoo mä sa hã karapꞌaar hꞌyyb nesaa do rabahajaa rabahebë hyb nꞌaa, nahëë näng do rabaheso hyb nꞌaa na-ããj hẽ. Ti mꞌ tamejũũ mä rabahõm, ji Pꞌop Hagä Do bagꞌããs do ky nꞌaa rabaherꞌood hõm hyb nꞌaa, nahëë enäh do rabaheso hõm na-ããj né hẽ."
42,9,3,"Hahỹỹ da mꞌ tamejũũ:—Dooh dꞌ bë mahũũm péh. Ji tatu hadoo péh, pãw hadoo péh, ta hood hadoo péh, ta säm hadoo péh, bë saroor see hadoo péh —näng mäh."
42,9,4,"—Bë nu kajäk bä ta wób tób bä, tii bä da bë baym dó panang bë beréd hõm bä kä."
42,9,5,"Bë raganado bä, bë ahõm sa mahä̃nh. Sa panang bä naa bë ahõm bä bë tsyym suun bë tepyng padäg kꞌããts. Tii da bë badꞌoo, rabahapäh hyb nꞌaa dooh baad tado bä Pꞌop Hagä Do panyyg raky nadaheeh doo —näng mä ta kyyh sa hã."
42,9,6,Ti mꞌ rabahõm kän. Sét kenꞌyyh panang bä mꞌ rabaherꞌoot mä Pꞌop Hagä Do panyyg hanäm doo. Jé padꞌyyt hẽ heso hõm mä nahëë enäh doo.
42,9,7,"Ti mꞌ Garirej häj nꞌaa wahë nꞌaa, Eróts häd näng doo, taky nꞌaa napëë däk mä tii. Hꞌyyb manepëë wäd mä Eróts Jesus ky nꞌaa raherꞌoot do hã.—Jowãw nu gahemꞌuun do paa ti ta ti dejëp do mahang ganä wät doo —näk mä ta wób. —Eriij pꞌooj ub hawät do paa kasꞌee wät do tii —näk mä ta wób.—Pꞌop Hagä Do ky nꞌaa rod pꞌooj ub habok do paa see ganä wät do ti ta tii —näk mä ta wób. Series,  Ti mꞌ Eróts ky hadoo:—Jowãw nu gahemꞌuun doo, ỹ mejũũ paa ranu gahõg hõm. Jaa ti ta tii, hã ỹ ramaherꞌoot do ta ky nꞌaa? —näng mä Eróts kyyh.Takarẽn paawä mꞌ tahegꞌããs Jesus."
42,9,10,"Jesus pahuunh do 5 miw sa waa panyyg nꞌaa hahỹỹhTi mꞌ 12 hedoo do Jesus mejũũ doo, rababaaj nä bä mꞌ Jesus wë, ramaherꞌoot mä ta hã sahõnh hẽ ramoo bok doo. Ti mꞌ 12 hedoo do Jesus mahũũm sa mꞌaa hẽnh kä, panang Betsaj-Da häd näng doo hẽnh."
42,9,11,"Ta wób, hajõk doo, raky nꞌaa napäh bä mꞌ nꞌyy hẽnh Jesus rabahõm, ahꞌũũm mä sa jawén. Rakajaa bä Jesus gadoo mä hajõk doo, ti mꞌ tama metëëk sa hã ji Pꞌop Hagä Do bagꞌããs do ky nꞌaa. Nahëë enäh do heso hõm mäh."
42,9,12,"Tũũh tabado däk bä kä mꞌ 12 hedoo do rabana Jesus wë, ti mꞌ raky hadoo ta hã:—Mamejõ hõm hajõk do panang tabanäng bä, sét kenꞌyyh rabajꞌeenh hẽnh na-ããj hẽ, sa waa rabetsẽẽ hyb nꞌaa, tꞌĩĩ hẽnh rabaꞌỹỹh hyb nꞌaa. Dawëë hahỹ babä —näk mä sa kyyh."
42,9,13,"Ti mꞌ Jesus ky hadoo:—Bë né hẽ hanoo sa waa —näng mäh.Ti mꞌ raky hadoo:—Dooh tahaja bä —näk mäh. —Jããm hẽ ti hanyys ji ma poo oow pé pãw, pawóp its tahꞌỹỹb —näk mäh. —Makarẽn ãã bahõm ãã betsẽẽ hajõk do sa waa? —näk mäh."
42,9,15,Ti mꞌ Jesus mejũũ doo da né hẽ mꞌ rabadꞌoo. Sahõnh hẽ mꞌ rabehyy bꞌëëh.
42,9,16,"Ti mꞌ Jesus asog däk mä pãw, tahꞌỹỹb na-ããj mäh. Hỹ pong jé taty däng bä mꞌ, Pꞌop Hagä Do hã taky hadoo:—Õm tawꞌããts hẽ Ee. Manꞌoo däk ãã tä, manꞌoo däk ãã waa —näng mäh.Ti mꞌ pãw, tahꞌỹỹb na-ããj né hẽ taganebäh bong mäh, tetsꞌëë hõm mä ta ma matëg sa hã, rabetsꞌëë hõm hyb nꞌaa hajõk do hã kä."
42,9,17,"Tii bä kä mꞌ, sahõnh hẽ mꞌ rabawëë bong. Wog enä hõm mä sahõnh hẽ. Ti mꞌ madꞌaak do ta ma matëg rata hõm kawaju gó. 12 mꞌ kawaju gedẽ hõm mäh. Hawëë bong doo, 5 miw mä ajyy. Ti mꞌ madꞌaak doo mꞌ ta ma matëg rata hõm mä kawaju gó. 12 mꞌ kawaju gedẽ hõm mäh."
42,9,18,"Jesus ky nꞌaa Peed herꞌoot do panyyg nꞌaa hahỹỹhTi mꞌ ta see pé noo gó ta mꞌaa hẽnh Jesus ky nꞌaa etsẽẽ mäh. Pꞌeets hẽ mꞌ ta ma matëg rababꞌëëh. Ti mꞌ tabahajaa bä kä mꞌ taky nꞌaa etsẽẽ doo, tabeaanh ta ma matëg sa hã:—Jaa mꞌ ỹỹh, sa nooh?"
42,9,19,"Ti mꞌ raky hadoo:—Ta wób noo mꞌ õm mä Jowãw nu gahemꞌuun do paah. Ta wób noo mꞌ õm mä Eriij makũũh. Õm mä Pꞌop Hagä Do ky nꞌaa rod pꞌooj ub dejëp do paa see ganä wät do mꞌ, ta wób sa nooh —näk mä sa kyyh ta hã."
42,9,20,"—Bë hã ẽnh? Jaa ỹ bë hã ẽnh? —näng mä Jesus sa hã.Ti mꞌ Peed ky hadoo:—Õm ti Kristo, Pꞌop Hagä Do Hꞌyyb Däng Doo —näng mäh."
42,9,21,Ti mꞌ Jesus mejũũ takꞌëp sa hã ranaherꞌoot hyb nꞌaa ta ti ta wób sa hã.
42,9,22,"Ti mꞌ taky hadoo:—Ỹỹh, Ajꞌyy Hadoo Do Hỹ Pong Jé Hana Doo, hajõng da ỹ ahoop. Ër wahë nꞌaa, Pꞌop Hagä Do tób nꞌaa yt hã moo hebꞌooh do sa wahë nꞌaa na-ããj da, Mosees ky nꞌaa jawꞌyyk do ma mehetëk do na-ããj hẽ ỹ da rahyb nꞌaa wareem. Ỹ da dajëp ranꞌoo bä. Tamawoob hẽ ta ä̃h, ỹ ganä wät da pꞌaa hẽnh —näng mä ta kyyh."
42,9,23,"Ti mꞌ taky hadoo sahõnh hẽ sa hã:—Jé karẽn pé hëp ỹ hata tabahadoo hyb nꞌaa, tawꞌããts hẽ teréd hõm ta hã hẽ tahꞌyy kaꞌeeh doo, tawꞌããts hẽ teréd hõm ta hã hẽ tahyb nꞌaa newëë doo. Tawꞌããts hẽ da tagado hadꞌyyt hẽ tahoop do hëp ỹ nꞌaa. Tawꞌããts hẽ tagadoo hëp ỹ nꞌaa radajëëb bä na-ããj hẽ. Tawꞌããts hẽ ỹ taky daheeh, tawꞌããts hẽ ỹ bawät doo da da ti bawät."
42,9,24,"Tii dꞌ ỹ wén edoo, badäk hahỹỹ hã ji hawät do takꞌëp kamahä̃n doo, jé tahoop do hëp ỹ nꞌaa jeỹỹm doo, dooh da Pꞌop Hagä Do wë tanu dëë bä. Jé hëp ỹ nꞌaa tahoop do gadoo péh, hëp ỹ nꞌaa tadajëb bä, ta hꞌyyb tym da Pꞌop Hagä Do wë da tanu däng."
42,9,25,"Hëd nꞌaa ji karẽn sahõnh hẽ badäk hahỹ ji ta danäh, ji hꞌyyb tym ta sꞌee hẽnh tahõm bä? —näng mä ta kyyh."
42,9,26,"Ti mꞌ Jesus ky hadoo ẽnh:—Hëp ỹ nꞌaa, ỹ ma metëëk do hyb nꞌaa na-ããj hẽ nu mebyng péh, ỹỹh, Ajꞌyy Hadoo Do Hỹ Pong Jé Hana Doo, ỹ dꞌ nu mebyng ẽnh ta hyb nꞌaa hejój ỹỹ hã ỹ bahyng bä ta bag takꞌëp gabarëëh doo gó, Ee hejój gó, ããs takꞌëp baad hedoo do sa hejój gó na-ããj hẽ ỹ bahyng noo gó —näng mäh."
42,9,27,—Baad bë ỹ maherꞌoot. Ta wób babä ër mahang habong do rahapäh nä da ỹ du doo noo gó sahõnh hẽ ỹ bagꞌããs Pꞌop Hagä Do hejój me. Radejëp do pooj jé rahapäh nä da tii. Né hup ỹ né hẽ ta ti ỹ herꞌoot doo —näng mä Jesus ta ma matëg sa hã.
42,9,28,"Jesus kawareem do panyyg nꞌaa hahỹỹhTi mꞌ 8 ta hyb nꞌaa pé sa ä̃ jawén paa bä mꞌ, Jesus mahũũm ta sii Peed, Tsijaag, Jowãw daheeh. Ti mꞌ rabasꞌëëg kän waëë jó taky nꞌaa etsẽẽ hyb nꞌaa."
42,9,29,"Ti mꞌ taky nꞌaa etsẽẽ bä mꞌ, Jesus mamets kawareem däk sa matym gó. Ta see hado däk mäh. Takꞌëp mä ta saroor gabarꞌëëng däk, hawyp do gabarëëh doo da. Ti mꞌ pawóp hẽ ajyy, pꞌooj ub habong do paah, Eriij, Mosees häd enäh do rakasꞌee bꞌëëh sa matym gó, ta bag gabarëëh doo gó. Erꞌoot mä Jesus sii. Erꞌoot mä ta sii Jerusarẽnh bä Jesus dajëp do ky nꞌaa hã. Ty jawꞌyyk mä Peed ta najiis daheeh. Ti hyb nꞌaa aä̃ bꞌëëh mäh. Ti mꞌ raty gawëëj padëëk bä mꞌ, Jesus bag takꞌëp gabarëëh do rabahapäh. Ti mꞌ ajyy ta pa abꞌëëh mä rabahapäh."
42,9,33,"Ti mꞌ ajyy rabahõm bä Jesus mahä̃nh, Peed ky hadoo mä Jesus hã:—Ma Matëg! —näng mäh. —Tawꞌããts hẽ babä ër hã! —näng mäh. —Tawꞌããts hẽ tamawoob hẽ ta tób nꞌaa ãã temaa toonh. Sét hẽ a tób, sét hẽ Mosees tób, sét hẽ Eriij tób —näng mäh.Dooh mꞌ tadoo wät pé takꞌëp rabeỹỹm bong do hyb nꞌaa mꞌ, tii dꞌ tawén edoo."
42,9,34,Ti mꞌ Peed berꞌoot nä bä mꞌ wë puh ganyyh. Sahõnh hẽ sa hã wë puh hadoo do badäng bä mꞌ Jesus ma matëg rabeỹỹm bong mäh.
42,9,35,"Wë puh gó mꞌ Pꞌop Hagä Do berꞌoot. Hahỹỹ dꞌ mä ta kyyh:—Hahỹ tah ỹỹ, ỹ hꞌyyb däng doo. Bë maa newë, bë ky dahé ta kyyh —näng mäh."
42,9,36,"Tii bä mꞌ, kyyh hadoo do ky dawuh bä mꞌ, rabahegꞌããs, dooh boo mꞌ Jesus pa habꞌëëh doo. Ta mab hẽ mꞌ tabayyw gëët. Ti mꞌ sa hꞌyyb gó mꞌ rabenäm ta ti rahapäh doo, ramaa napäh doo. Dooh mꞌ raherꞌood bä ta wób sa hã. Pahëëw Jesus haso däk do panyyg nꞌaa hahỹỹhTi mꞌ jati pé Jesus rabahyk bä kä mꞌ waëë jó naa, hajõk kataa sa hã."
42,9,38,Ti mꞌ hajõk do see ky ganyyh. Ti mꞌ taky hadoo:—Ma matëg! —näng mäh. —Mahegãã tah ỹỹ. Jããm né hẽ sét hadꞌos do tah ỹỹ.
42,9,39,"Karapꞌaar hꞌyyb nesaa do ta hã adäk. Ta hã tadëë bä takꞌëp tah ỹ geëënh, takꞌëp tameraa wät, tũũ takepëëd hadꞌyyt hẽ, tsanamäts däk tanꞌoo bä. Dooh tahyb nꞌaa eréd bä, takꞌëp tarejãã —näng mäh."
42,9,40,—Ỹ eaaj wät a ma matëg sa hã rabahabëë hõm hyb nꞌaa. Dooh rahaja bä —näng mä ta kyyh Jesus hã.
42,9,41,"Ti mꞌ Jesus ky hadoo:—Baad Pꞌop Hagä Do hã hꞌyy kanaꞌeeh do bëëh, da hẽ badäk hahỹỹ bä habok doo! Baad nado bë hꞌyyb tym —näng mäh. —Hajõõ nuu me ỹ bawät nä gꞌeeh bë mahang bë ky dahé däk hyb nꞌaa kä? Ỹ hãd hꞌyyb napan däg bë hã, hã ỹ bë hꞌyy kanasadä nä do hyb nꞌaa —näng mäh. —Mamana bꞌëëp a tꞌaah —näng mä ajꞌyy hã."
42,9,42,"Ti mꞌ ramanaa bä mꞌ, karapꞌaar hꞌyyb nesaa do pahëëw tadawäts jat tũũ. Meraa wät mäh. Tũũ mꞌ takawereem, kawereem, kawereem jat mäh. Ti mꞌ karapꞌaar hꞌyyb nesaa do Jesus geä̃m wät tabanyyh hyb nꞌaa. Ti mꞌ pahëëw tabahaso däk. Ti mꞌ Jesus bahaëëj gëët ta yb hã."
42,9,43,"Takꞌëp mä sahõnh hẽ rameuunh Pꞌop Hagä Do mo hajꞌaa hã.Jesus mo hajꞌaa hã sahõnh hẽ rameuuj bong bä mꞌ, Jesus ky hadoo ta ma matëg sa hã:"
42,9,44,"—Baad bë hyb nꞌaa matakä da bë ỹ maherꞌoot doo: Ỹỹh, Ajꞌyy Hadoo Do Hỹ Pong Jé Hana Doo, ỹ da ranꞌoo däk da ta wób sa moo gó —näng mä Jesus ta ky nꞌaa hã."
42,9,45,Dooh mꞌ rahꞌyy genä bä ta ti Jesus edoo do sa hã. Dooh mꞌ rahapëë bä ta ti tedoo do sa hã. Kejën do hadoo mä sa hã. Hꞌyyb eꞌỹỹm mä rawén neaanh.
42,9,46,"Raky kedꞌaak doo, jaa sa bahä̃nh hadoo do panyyg nꞌaa hahỹỹhTi mꞌ ta ma matëg ky kedꞌaak mä ny hadoo do sa mahang hyb nꞌaa jawyk ta wób sa bahä̃nh."
42,9,47,"Jesus hꞌyyb hapꞌëëh mä sa hꞌyyb, ti hyb nꞌaa mꞌ karapee tꞌaah ta moo takyg gëët ta pa."
42,9,48,"Ti mꞌ taky hadoo:—Hëp ỹ nꞌaa hahỹ karapee tꞌaah gadoo péh, ỹ né ti tagadoo —näng mäh. —Ỹ gadoo péh, hã ỹ mejũũ do tagadoo. Tii dꞌ ỹ wén edoo, takꞌëp hyb nꞌaa sakog is do bë mahang, ti né da hyb nꞌaa jawyk Pꞌop Hagä Do matym gó —näng mä Jesus sa hã."
42,9,49,"Ti mꞌ Jowãw ky hadoo:—Ma Matëg! —näng mäh. —Ãã hapäh ajꞌyy a häd tabesok bä tahebë karapꞌaar hꞌyyb nesaa doo. Ër hꞌyyb hata nado tii, ti hyb nꞌaa ãã geꞌỹỹm tii dꞌ tanadꞌoo hyb nꞌaa —näng mä Jowãw kyyh Jesus hã."
42,9,50,"Ti mꞌ Jesus ky hadoo sa hã:—Bë geä̃m manäh! —näng mäh. —Bë wë hꞌyy kawanereem doo, bë hꞌyyb hata tii —näng mäh."
42,9,51,"Samarija buuj wób Jesus raganadoo do panyyg nꞌaa hahỹỹhTabedaa däk bä mꞌ pꞌaa hẽnh Jesus basëëk do hỹ pong jé, Jerusarẽnh hẽnh tabahõm tahꞌyyb däng mäh, tahapëë né paawä mꞌ rarejãã tꞌĩĩ hẽnh."
42,9,52,"Ramahõm me mꞌ tamejũũ ta panäg nꞌaa ta pooj jé, takajaa hyb nꞌaa ta tii bä. Tamejũũ mä Samarija häj nꞌaa panang sꞌee hẽnh rabenäm hyb nꞌaa ta pooj jé, takajaa hyb nꞌaa tii bä."
42,9,53,"Dooh mꞌ panang buuj ragado bä, Jerusarẽnh hẽnh Jesus bahõm do hyb nꞌaa."
42,9,54,"Ti mꞌ Tsijaag Jowãw daheeh raky nꞌaa napäh bä Jesus raganadoo do ky nꞌaa, raky hadoo Jesus hã:—Ãã wahë nꞌaa —näk mäh. —Makarẽn pꞌop naa tëëg hõõ ãã mejõ hyng ragawatsik hyb nꞌaa? —näk mäh, reaanh mäh."
42,9,55,"Ti mꞌ duu hẽnh Jesus ty kawareem wät, ti mꞌ taky geä̃m bong tii dꞌ rahyb nꞌaa newëë do hyb nꞌaa."
42,9,56,Ti mꞌ panang sꞌee hẽnh kä Jesus bahõm kän.
42,9,57,Jesus sii ji bawät do ky nꞌaa hahỹỹhTi mꞌ ta tyw nꞌaa me ramahõm me ajꞌyy see ky hadoo ta hã:—Õm ỹ hadaa hadꞌyyt hẽ mahahõm hẽnh —näng mäh.
42,9,58,"Ti mꞌ Jesus ky hadoo ta hã:—Kanari tób näng, tawꞌëëd maag enäh. Ỹỹh Ajꞌyy Hadoo Do Hỹ Pong Jé Hana Doo, dooh tóp ỹỹ pé ỹ yd kamehꞌããk péh —näng mäh."
42,9,59,"Ti mꞌ ajꞌyy see Jesus batsꞌyyt:—Bꞌëëp ana si ỹỹ, hëp ỹ hata mabahadoo hyb nꞌaa —näng mäh.Ti mꞌ ajꞌyy ky hadoo:—Pooj jé dó ỹ abaaj hõm Ee wë ỹ bahagꞌããs hyb nꞌaa. Tadajëp jawén paa bä kä, ỹ dakä jëng jawén paa bä kä õm ỹ bahadaa kän —näng mäh."
42,9,60,"Ti mꞌ Jesus ky hadoo ta hã:—Na hã ỹ hꞌyy kanaꞌeeh doo, dejëp do hadoo doo, dakëë sa da hadoo doo —näng mäh. —Õm tii kä, ỹ karẽn maherꞌood ta wób sa hã Pꞌop Hagä Do bagꞌããs do ky nꞌaa —näng mä Jesus."
42,9,61,"Ti mꞌ ajꞌyy see ky hadoo:—Õm da ỹ hada wahë ỹ nꞌaa. Pooj jé ỹ karẽn paawä ỹ babaaj hõm wakãn haa, ee, ëën ỹ kedëë wät hyb nꞌaa —näng mä ta kyyh."
42,9,62,"Ti mꞌ panyyg gó mꞌ Jesus ky gadoo:—Kꞌããts wapën nꞌaa booj yb takyyk doo me du doo do moo wät doo, ta jawén pꞌaa hẽnh tahegãã bä, nasꞌaa däg tamo hajꞌaa. Ti hadoo né hẽ jé du doo do ỹ hada doo, tii bä ta see hã tahyb nꞌaa newë bä, dooh tahaja bä tamoo wäd bä Pꞌop Hagä Do bagꞌããs do hã —näng mä Jesus kyyh."
42,10,1,"Jesus mejũũ 72 hadoo do ta ma matëg panyyg nꞌaa hahỹỹhTi mꞌ ta ti jawén paa bä 72 ta ma matëg wób Jesus asëëw hõm mäh. Pawóp hẽ kenꞌyyh mä tamejũũ ta pooj jé, ta wób sa panang hẽnh tabahõm doo hẽnh. Rabahõm do pooj jé taky hadoo sa hã, panyyg gó mꞌ tamaherꞌoot:—Hajõng ti anyy däg paawä joom ag wahꞌëë däk do ji ataa do panꞌaa, pawóp its ta taa nꞌaaHahỹỹ dꞌ Jesus hanäng péh: Hajõk ta hã hꞌyy kaꞌeeh do panꞌaa paawä, pawóp its ta ky nꞌaa sa hã herꞌoot do panꞌaa. —näng mäh. —Ti hyb nꞌaa tawꞌããts hẽ joom danäh hã, Pꞌop Hagä Do hã, bë ky nꞌaa etsꞌẽẽ tamejõ nä ta wób joom hã ramoo bok hyb nꞌaa. Sa mahang bë ỹ mejũũ, bꞌéé tabanasꞌaa mahang habëëh do hadooTa wób rakawajããn da sa wë rakanarẽn do hyb nꞌaa Pꞌop Hagä Do wë rahꞌyy kawereem bä, tahanäng pé tii. —näng mäh."
42,10,4,"—Dooh dꞌ bë mahũũm dajẽẽr hadoo doo, ta hood hadoo, tsyym suun ta gó bë gawät do jawén buuj hadoo doo —näng mäh. —Bë kehewad manä bë kedëng do hã ta hõõ bä —näng mä sa hã. Ti mꞌ taky hadoo ẽnh:—Bë nu kajäg bä ta wób tób bä, hahỹỹ da bë edëë ta yt hã hajꞌeenh doo: “Bë Pꞌop Hagä Do hꞌyyb nꞌyym”, denoo da."
42,10,6,"Tii bä hajꞌeenh do baad rado bä, hanäm gó bë ragado bä, Pꞌop Hagä Do hꞌyyb nꞌyym do aym sa wë bë kedëng doo. Hanäm gó bë raganado bä, dooh da Pꞌop Hagä Do hꞌyyb enäw bä tii."
42,10,7,"Panang bä bë kajaa bä, bë kahỹỹd manä tób wób hẽnh. Bë ayyw jeej da bë gadoo do tób bä. Tawꞌããts hẽ bë eëëk, bë awa, bë awëë bë hã ranoo doo. Tawꞌããts hẽ moo bok do sa hã ramoo bok do säm ji banoo. Ti hyb nꞌaa, bë nu mebyy manä bë gadoo do hã —näng mäh. —Panang bä bë kajaa bä kä, bë ragado bä, bë hyb nꞌaa sëëw manä bë waa. Tawꞌããts hẽ bë awa, bë awëë bë hã ranoo doo. Nahëë enäh doo, bë nahëë sog hõm. Hahỹỹ da bë herꞌoot sa hã: “Edah bë hã Pꞌop Hagä Do bagꞌããs doo”, denoo da —näng mäh."
42,10,10,"—Panang bä bë kajaa bä, bë raganado bä, bë ahõm panang tyw nꞌaa me. Hahỹỹ da bë maherꞌood sa hã: “Ãã tsyym suun ãã tepyng padëëk bë panang kꞌããts, Pꞌop Hagä Do bë ganadoo do heen nꞌaa tii. Bë ãã maherꞌoot hỹỹ kä: Pꞌeets hẽ paawä Pꞌop Hagä Do bagꞌããs do bë wë, dooh paawä bë gado bä.” Tii da bë kyyh sa hã —näng mäh."
42,10,12,"—Baad bë ỹ maherꞌoot. Sahõnh hẽ badäk hahỹỹ hã habong do Pꞌop Hagä Do ky nꞌaa etyy noo gó kä, Sodoma panang buuj sa säm bahä̃nh Pꞌop Hagä Do anoo da nesaa doo, bë ganadoo do panang buuj hã —näng mäh."
42,10,13,"Ti mꞌ panang Korasĩn, Betsaj-Da häd enäh do buuj ky nꞌaa taherꞌoot mäh:—Nesaa do Pꞌop Hagä Do anoo da bë hã Korasĩn, Betsaj-Da panang buuj. Hajõng ỹ pehuunh do paa bë mahang. Dooh ỹ bë ky dahé bä. Panang Tiir, Sidõn häd enäh doo bä ỹ pehuuj bä paawä bë mahang ỹ pehuuj wät doo, pꞌooj ub paawä ti buuj nesaa do hã ratꞌyyd kamehĩĩn paawä, Pꞌop Hagä Do hã rahꞌyy kawereem paawä. Pꞌooj ub paawä saroor hebaan do hejooh do rapadadäg né paawä. Rehaa paawä sa nuu hã tëëg ooj ratꞌyyd kamehĩĩn do heen nꞌaa paawä ti ta tii. Sahõnh hẽ badäk hahỹỹ hã habong do Pꞌop Hagä Do ky nꞌaa etyy noo gó kä, Tiir Sidõn buuj pꞌooj ub habong do nesaa do ta säm bahä̃nh Pꞌop Hagä Do anoo da bë hã nesaa doo, bë tꞌyyd kamanehĩĩn do hyb nꞌaa, bë hꞌyy kawanereem do hyb nꞌaa —näng mäh."
42,10,15,"Bëëh, Kapar-Naũm panang buuj, hỹ pong jé hasꞌëëk bë edꞌoo gꞌeeh bëëh? Dooh. Tabanesaa hẽnh bë bahyk da Pꞌop Hagä Do anꞌoo bä —näng mä Jesus."
42,10,16,"Ti mꞌ ta ma matëg sa hã taky hadoo:—Bë herꞌoot do maa newꞌëë doo, ỹ né hẽ ti tamaa newëë. Bë ty nꞌaa gesꞌyyk doo, ỹ né hẽ ti taty nꞌaa gesꞌyyk. Ỹ ty nꞌaa gesꞌyyk doo, hã ỹ mejũũ do taty nꞌaa gesꞌyyk —näng mäh."
42,10,17,"Tii bä mꞌ 72 hadoo do rababaaj nä bä mꞌ Jesus wë, hꞌyyb tsebꞌee doo me mꞌ ramaherꞌoot ta hã rabeboo nä do ky nꞌaa.—Ma matëg —näk mäh. —Karapꞌaar hꞌyyb nesaa do sii hẽ mꞌ ãã raky daheeh a ky gabuuj gó —näk mä sa kyyh."
42,10,18,—Ỹỹ. Ỹ hapäh —näng mä Jesus. —Matym ỹỹ gó Nesaa Do Yb hetꞌoom do hadoo tabadëë hyng ỹ hegãã bä.
42,10,19,"Bë hã ỹ anꞌoo däk bë bahajaa hyb nꞌaa awꞌyy, sëëj bë tsebꞌeep hyb nꞌaa. Bë hã ỹ anꞌoo däk bë bahajaa bë nesꞌëëm hyb nꞌaa Nesaa Do Yb, ji majĩĩ. Dooh tahaja bä nesaa do tanꞌoo bä bë hã. Tawꞌããts hẽ bë tsebee manä karapꞌaar hꞌyyb nesaa do bë raky daheeh do hyb nꞌaa. Tawꞌããts hẽ bë tsebé bë häd kerii däk do hyb nꞌaa hỹ pong jé, Pꞌop Hagä Do karapee sa häd kerih do heen nꞌaa hã —näng mä Jesus 72 hadoo do sa hã."
42,10,21,"Ti noo gó kä mꞌ, baad Jesus Pꞌop Hagä Do Sahee hꞌyyb tsebee kän. Tsebee gó mꞌ taky hadoo:—Ee, Pꞌop Hagä Doo, a hã ỹ jꞌaa etsë. Sahõnh hẽ hỹ pong jé, badäk hahỹỹ hã hanäng do na-ããj hẽ mabagꞌããs. Majejën hahỹ mamoo wät do hajꞌap do sa mahä̃nh, takꞌëp ma kametꞌëëk do mahä̃nh. Mametä wät sa hꞌyyb gó karapee hadoo pé hã, baad hꞌyy kaꞌeeh pé hã. Ta tii da magenꞌaak Ee —näng mä Jesus."
42,10,22,"Ti mꞌ taky hadoo sa hã:—Sahõnh hẽ Ee banoo ta hejój hã ỹỹ. Dooh baad hapäh pé ỹỹh, Pꞌop Hagä Do Tꞌaah. Jããm né hẽ Ee hapäh ỹỹh. Dooh Ee, Pꞌop Hagä Do baad hapäh péh. Jããm né hẽ ỹỹh, ta Tꞌaah hapäh. Jããm né hẽ sa hã ỹ metëëh do hapäh Ee —näng mäh."
42,10,23,"Ti mꞌ ta ma matëg wë taty kawõõt. Ta mꞌaa hẽnh tamaherꞌoot:—Ky nꞌaa kedëng bëëh, hahỹ bë bahapäh do hyb nꞌaa. Baad bë ỹ maherꞌoot: Rababong noo gó, hajõk Pꞌop Hagä Do ky nꞌaa rod makũũh, hajõk sa wahë nꞌaa hedoo do makũũh, rakarẽn paawä rahegꞌããs bë hapäh doo, dooh paa rahapëë bä. Rakarẽn paawä ramaa newëë bë maa newëë doo, dooh paa ramaa napëë booh —näng mä Jesus ta ma matëg sa hã."
42,10,25,"Samarija buuj ky enꞌyym do panyyg nꞌaa hahỹỹhTi mꞌ ta see pé noo gó baad Mosees ky nꞌaa jawꞌyyk do hapäh do asꞌëëg gëët mä Jesus tametyy hyb nꞌaa.—Ma matëg —näng mäh. —Nyy da ỹ badꞌoo edëb hadꞌyyt do ỹ gadoo hyb nꞌaa, hỹ pong jé Pꞌop Hagä Do pa ỹ bawäd hadꞌyyt hyb nꞌaa ỹ dajëp bä? —näng mäh."
42,10,26,Ti mꞌ Jesus ky hadoo ta hã:—Ny hadoo Pꞌop Hagä Do ky nꞌaa jawꞌyyk do hã takerih ti ky nꞌaa? —näng mäh. —Nyy da ta hã manerꞌoot doo? —Jesus eaanh mäh.
42,10,27,Ti mꞌ ajꞌyy ky hadoo: —näng mä ajꞌyy kyyh.
42,10,28,"Ti mꞌ Jesus ky hadoo:—Baad ub a kyyh, baad maky gadoo —näng mäh. —Tawꞌããts hẽ tii dꞌ né hẽ madoo, tii bä baad mabawäd kän hỹ pong jé kä —näng mä Jesus."
42,10,29,Ti mꞌ ajꞌyy karẽn paawä tajejën ta hꞌyyb jꞌooj madäk doo me mꞌ ti takeaj wäd paawä. Ti hyb nꞌaa mꞌ Jesus hã tabeaanh ta seeh:—Jaa tii da ỹ hadoo doo? —näng mä ta kyyh.
42,10,30,"Ti mꞌ panyyg ky nꞌaa me mꞌ Jesus ky gadoo:—Ti awät ajꞌyy panang Jerikó hẽnh hahõm doo. Jerusarẽnh bä naa tabana. Ta tyw nꞌaa me tamahõm me takataa moo nesꞌaa do sa hã. Ramaso däk, rarahejãã mäh. Rasaroor kabo nyyh mäh, rahewyyh mäh. Tii bä mꞌ radejaad hõm ta tyw nꞌaa noo däk bä. Pꞌeets mä tadajëb paawä sa moo gó."
42,10,31,"Ti mꞌ ajꞌyy Pꞌop Hagä Do tób nꞌaa yt hã moo hebꞌooh do see tii me mꞌ tamahõm. Ajꞌyy tabahapäh bä mꞌ, dawëë takenaa wät ta mahä̃nh. Ta tyw nꞌaa nu masee me mꞌ tatabës. Dooh mꞌ tatꞌyyd mehĩĩn bä."
42,10,32,Ti hadoo né mꞌ ta seeh. Rewi häd näng do panaa né tii. Tii me né mꞌ tamahõm tii dꞌ ẽnh. Ti na-ããj mä dooh tatꞌyyd mehĩĩn bä ajꞌyy tyyw me hajad hõm doo.
42,10,33,"Ti mꞌ tagadëëg ub ajꞌyy, Samarija buuj, bana. Ti mꞌ ti tꞌyyd mehĩĩn kän ajꞌyy."
42,10,34,"Ta wë mꞌ tabahõm, ti mꞌ ta rog taty mebiin ta syyj hadoo doo me, uwa sꞌëëb hadoo doo me. Ti mꞌ ta rog mawꞌyyd däk mäh. Ti mꞌ ajꞌyy batóg sooh ta masꞌãã jó. Ti mꞌ tamahũũm kän dawëë hena do tób nꞌaa bä. Tii bä mꞌ ajꞌyy tabahagãã kän."
42,10,35,"Jati pé kä mꞌ tetsꞌëë däk mä tób danäh hã pawóp hẽ moweed kꞌããts hawak do sꞌëëb. Ti mꞌ taky hadoo ta hã: “Mahagãã hahỹ ajꞌyy. Hỹ ta säm. Ta säm nahaja bä, ỹ matëëh bä sahõnh hẽ ỹ epꞌaak a hã”, näng Samarija buuj kyyh tób danäh hã —näng mä Jesus. Panyyg gó mꞌ tabaherꞌoot ta tii hã. Ti mꞌ Jesus eaanh:—Ny hadoo do ky enyym a hã, ta ti rarejãã do hã? Ny hadoo do ta da hadoo a hã? —näng mä Jesus. Ti mꞌ Mosees ky nꞌaa jawꞌyyk do baad hapäh do ky hadoo:—Tꞌyyd mehĩĩn doo —näng mäh.Ti mꞌ Jesus ky hadoo ta hã:—Ahõm nä, tii dꞌ né hẽ mabadoo kän a da hadoo do hã —näng mäh."
42,10,38,"Maah-Ta Marija daheeh Jesus hegꞌããs do panyyg nꞌaa hahỹỹhTi mꞌ Jerusarẽnh hẽnh Jesus ramahõm me, panang see bä mꞌ ranu kajäg kän. Ta tii bä mꞌ ỹỹnh Maah-Ta häd näng do gadoo. Tatsꞌyyt mä ta tób hẽnh Jesus ta ma matëg daheeh. Maah-Ta ä̃nh, Marija häd näng do asooh mäh. Jesus ma metëëk do tamaa newëë mäh."
42,10,40,"Maah-Ta mꞌ ty kanewaat. Ta waa nꞌaa mꞌ tamoo wät Jesus rawa do panꞌaa. Ti mꞌ Jesus wë tabana ti mꞌ taky hadoo:—Takꞌëp Hyb Nꞌaa Jawyk Doo —näng mäh. —Nepäh a hã, dooh ä̃nh ỹỹ ỹ tamoo masaa bä? Mamaherꞌood ỹ tamoo masa hyb nꞌaa —näng mä Maah-Ta."
42,10,41,"Ti mꞌ Jesus ky hadoo:—Maah-Ta, —näng mäh —hajõng do hã maty kanewaat. Tii hã mahꞌyyb däk —näng mäh. —Mahyb nꞌaa tón manä ta tii hã. Jããm né hẽ sét hẽ ti tawꞌããts hẽ. Ta tii hã Marija hꞌyyb däk. Dooh da ỹ mejõ bä ta ti teréd hõm —näng mä Jesus Maah-Ta hã."
42,11,1,"Jesus ma metëëk ji ky nꞌaa etsẽẽ do ky nꞌaa hahỹỹhTi mꞌ ta see pé noo gó Jesus ky nꞌaa etsẽẽ mä Pꞌop Hagä Do hã. Tabahajaa bä kä mꞌ taky nꞌaa etsẽẽ doo, ta ma matëg see ky hadoo ta hã:—Takꞌëp Hyb Nꞌaa Jawyk Doo —näng mäh. —Ãã mama metꞌëëg nyy da ër ky nꞌaa etsẽẽ, Jowãw nu gahemꞌuun do ta ma matëg tama metëëk doo da —näng mäh."
42,11,2,"Ti mꞌ Jesus ky hadoo sa hã:“Ee, ãã karẽn sahõnh hẽ õm rahyb nꞌaa jewꞌyyk.Ãã etsẽẽ a hã, sahõnh hẽ mabagꞌããs do nayyw hẽ takajaa hyb nꞌaa ãã wë."
42,11,4,
42,11,5,"Ti mꞌ panyyg ky nꞌaa me mꞌ tamaherꞌoot sa hã ji ky nꞌaa etsẽẽ do ky nꞌaa:—Bë see ahõm bä atsëm ub ta najiis tób hẽnh, pãw tetsꞌẽẽ bä paawä ta wë, ta wë hegꞌããs do waa nꞌaa paawä, hahỹỹ da ta kyyh ta najiis hã: “Na a waa uuh, pãw uuh. Tamawoob hẽ paawä ỹ karẽn. Najis ỹ kajaa nagꞌaap hẽ wë ỹỹ atsëm ub. Dooh wë ỹ ta waa péh”, näng da. Series, "
42,11,7,"Tii bä da ta najiis tób gó ta gawakõ gó hagä do ky gedak ta hã: “Ỹ maty hasyyg manäh. Baad tób noo gatsëë däk ta tëg me. Ãã ajꞌeenh tah haa daheeh. Dooh ỹ haja bä ỹ anꞌoo bä a hã metsẽẽ doo”, näng da ta najiis ta hã. Ti mꞌ Jesus ky hadoo:—Bë ỹ maherꞌoot —näng mäh. —Tii dꞌ edo né paawä asꞌëëg gëët né hẽ, pãw tabanoo hyb nꞌaa ta najiis hã. Ta najiis tabadoo do hyb nꞌaa nado ti tabasꞌëëg gëët. Tawén sꞌëëg gꞌëëd kän, tanaëëj hadꞌyyt ta hꞌyyb."
42,11,9,"Ti hyb nꞌaa bë ỹ maherꞌoot: Bë etsꞌẽẽ, tii bä Pꞌop Hagä Do anoo bë hã. Bë esóts, tii bä bë awꞌyyt da.Baad ji hyb nꞌaa matakëë ji ky nꞌaa etsẽẽ do hã tahanäng pé mꞌ ti bë esóts, tii bä bë awꞌyyt . Bë naëëj tób noo bä naa, tii bä da ta danäh noo gasꞌëës.Ji ky padäg hadꞌyyt hẽ Pꞌop Hagä Do hã ji etsẽẽ doo, tahanäng pé mꞌ ti tób noo bä naa ji naëënh doo ."
42,11,11,"Ti mꞌ Jesus eaanh sa hã:—Bë tꞌaah etsꞌẽẽ bä tahꞌỹỹb, bë anoo ta hã awꞌyy?"
42,11,12,"Karaak tyb bë hã tetsꞌẽẽ bä, sëëj bë anoo ta hã? Dooh."
42,11,13,"Nesaa do moo hebꞌook do né paawä bëëh, baad hadoo do bë heno bë taah hã. Ti bahä̃nh bë Yb hỹ pong jé hawät do anoo da ta Sahee, ta hã hetsẽẽ do hã —näng mä Jesus."
42,11,14,"Nesaa Do Yb ky gabuuj Jesus moo wät rahanäng do panyyg nꞌaa hahỹỹhTi mꞌ ta see pé noo gó, karapꞌaar hꞌyyb nesaa do Jesus habëë hõm nerꞌoot do hã hadäk do paah. Ajꞌyy karapꞌaar hꞌyyb beréd hõm bä, ajꞌyy erꞌood däg kän pꞌaa hẽnh. Hajõk do tꞌĩĩ hẽnh katꞌaa do rahyb nꞌaa meuunh mäh."
42,11,15,"Ta wób raky sëm Jesus. Ti mꞌ raky hadoo:—Beresebu,Nesaa Do Yb né ti Beresebu. karapꞌaar hꞌyyb nesaa do wahë nꞌaa kyy gó ti tabahebë karapꞌaar hꞌyyb nesaa doo —näk mä sa kyyh."
42,11,16,"Ta wób rakarẽn mä Jesus rametyy, Pꞌop Hagä Do hejój me tado bä tamoo wät doo. Ti hyb nꞌaa rabetsẽẽ mä Jesus hã, tapahuuj bä sa matym hajꞌaa wë hã."
42,11,17,"Jesus hapäh mä sa hꞌyyb, ti mꞌ panyyg ky nꞌaa me taky hadoo sa hã:—Nesaa do Yb kyy gó ỹ hebë karapꞌaar hꞌyyb nesaa doo, bë nooh. Nyy dꞌ tii éh? Sa da hadoo do wë sa häj nꞌaa babuuj rahyb nꞌaa wareem bä, gawatsik tii bä sahõnh hẽ —näng mäh. —Sa wakããn sa hã hẽ rahyb nꞌaa wareem bä, sahõnh hẽ kahäj jëng tii bä —näng mäh."
42,11,20,"Pꞌop Hagä Do ky gabuuj gó né hẽ ti ỹ hebë do karapꞌaar hꞌyyb nesaa doo. Pꞌop Hagä Do ji tabagꞌããs do kaja doo kä bë wë, ta ti metëëh bë hã —näng mäh."
42,11,21,"Ti mꞌ panyyg ky nꞌaa see me mꞌ Jesus maherꞌoot sa hã:—Ajꞌyy hejoonh do hajõng ta kuman yt hã ta tób tahagãã bä, dooh ta ma hado hõm péh. Ti ajꞌyy seeh, ta bahä̃nh hejoonh do kajaa bä ta wë, ta säm tamꞌaah tii, ta hã tajꞌaa ketsë. Ta kuman paa tasog hõm, ta mejój paah. Tii bä kä, ta ma paa tabasog hõm kän, tetsꞌëë bong ta wób hã käHahỹỹ dꞌ tahanäng pé ti panyyg gó tehꞌũũm doo: Ajꞌyy hejoonh doo, Nesaa Do Yb. Ajꞌyy hejoonh do ma hado hõm do hadoo Jesus. Ajꞌyy hejoonh do ma, karapꞌaar hꞌyyb nesaa doo. Pꞌop Hagä Do Sahee hejój gó Jesus bahebë karapꞌaar hꞌyyb nesaa doo, Nesaa Do Yb karapee, takꞌëp tabahejoonh do hyb nꞌaa Nesaa Do Yb mahä̃nh. —näng mä Jesus."
42,11,23,"—Hëp ỹ hata nadoo doo, majẽ ỹ tii. Ỹ manasa doo, Pꞌop Hagä Do wë ỹ ataa doo, dawëë rabehũũm tii bä tanꞌoo bä —näng mäh."
42,11,24,"Ti mꞌ Jesus ky hadoo ẽnh:—Karapꞌaar hꞌyyb nesaa do ajꞌyy hã, ỹỹnh hã hadäk do paa ahõm wäd bä ta mahä̃nh, tabanawäng hẽnh tabahewꞌëët. Ta tób tabesoos takamehꞌããk hyb nꞌaa. Ti dooh tawyyd bä. Ti ta hꞌyyb gó taky hadoo: “Ỹ abaaj hõm pꞌaa hẽnh ỹ hadäk do paa hã, tóp ỹỹ hẽnh”, näng."
42,11,25,"Tii bä ta tób paa bä takajaa bä, yd kabakꞌood däk tabahapäh, baad takabenäm ta hã.Ta tób paah, ajꞌyy, ỹỹnh hã hadäk do paa tii."
42,11,26,"Tii bä tatsꞌyyt 7 karapꞌaar hꞌyyb nesaa do wób ta hataa, ta bahä̃nh nesaa doo. Tii bä rabajëë pëë ta tób paa gó. Tii bä rabanyy kän ta hã kä. Ta hã hanäng do paa bahä̃nh tii kä. Takꞌëp tii kä ta hã kä nesaa doo kä —näng mä Jesus."
42,11,27,"Ti mꞌ Jesus berꞌoot bä mꞌ, hajõk do mahang ỹỹnh see ky ganyyh:—Ky nꞌaa kedëng ta ti a ỹỹn õm hawꞌëëh doo —näng mäh."
42,11,28,"Ti mꞌ Jesus ky hadoo:—Ta bahä̃nh ky nꞌaa kedëng, Pꞌop Hagä Do kyyh maa newëë doo, ky daheeh doo —näng mä Jesus ta hã."
42,11,29,"Jesus behꞌũũm do ky nꞌaa hahỹỹhTi mꞌ hajõk do gatatꞌuuk bä mꞌ ta hã, Jesus ky hadoo:—Da hẽ, badäk hahỹỹ hã habong doo, nesꞌaa sa hꞌyyb. Ti hadoo né hẽ, ỹ ramejũũ ỹ pahuunh hyb nꞌaa sa matym hajꞌaa.Rawén karẽn Jesus pahuunh sa matym hajꞌaa, rabahapäh hyb nꞌaa Pꞌop Hagä Do hanaa Jesus tado bä. Dooh da ỹ metä bä sa hã. Jããm né da Pꞌop Hagä Do ky nꞌaa rod häd näng do ta metëë nꞌaa hadoo sa hã kametëëh da."
42,11,31,"Seba häd näng do häj nꞌaa sa wahë nꞌaa ỹỹnh, da hẽ, badäk hahỹỹ hã habong do taky nꞌaa tapaa da Pꞌop Hagä Do matym gó, sahõnh hẽ Pꞌop Hagä Do ky nꞌaa etyy noo gó kä. Dawëë naa paa mꞌ tabana tii, tamaa newëë hyb nꞌaa Saromãw hajaa doo, Pꞌop Hagä Do anoo do ta hã. Saromãw bahä̃nh ỹ ti hahỹỹh, bë hapäh doo. Ti hado né paawä, dooh bë karẽn bä bë maa newë bä hahỹỹh."
42,11,32,"Niniwéh buuj na-ããj da raky nꞌaa tapaa né tii da ẽnh ti noo gó kä, da hẽ badäk hahỹỹ hã habong doo. Pꞌop Hagä Do ky nꞌaa rod sa hã taherꞌoot noo gó, ratꞌyyd kamehĩĩn nesaa do ramoo bok do hã. Nesaa do reréd hõm. Hahỹỹh, bahä̃nh ti ỹ hỹỹh. Bë tii, dooh bë tꞌyyd kamehĩĩn bä nesaa do bë moo bok do hã, dooh bë eréd bä —näng mä Jesus hajõk do sa hã."
42,11,33,"Ji bag hadoo do panyyg nꞌaa hahỹỹhTi mꞌ Jesus ky hadoo:—Dooh ji bag ji gataa bä ji jejën hyb nꞌaa. Dooh ji daso bä ji waa hood yt hã. Dooh. Ta bag ji dasooh ta tyng jó, tób gó hajëë pꞌëë do rabahapäh hyb nꞌaa."
42,11,34,"Ji hꞌyyb bag hadoo ji matym —näng mäh. —Baad tado bä ji matym, ta bag hado däk sahõnh hẽ ji hã. Baad tanado bä ji matym, badagyp hadoo ji hã. Baad bë hyb nꞌaa matakä, ta bag hadoo bë hã hanäng bë edꞌoo doo, badagyp do tanadoo hyb nꞌaa. Bë hꞌyyb tym gó ta bag hadoo do baad tabawag däg bä, badagyp do hadoo do tanado wäd bä, sahõnh hẽ tii bä tabawag däk ji hã, ta bag hadoo do mehä̃nh ji hãTa bag ky nꞌaa nado ti Jesus hedoo. Panyyg ky nꞌaa me tabaherꞌoot. Ta wób sa hã dooh mꞌ tagahꞌood nä bä. Ti hyb nꞌaa rakarẽn pꞌaa hẽnh Jesus pahuunh, baad rabahapäh hyb nꞌaa Pꞌop Hagä Do Tꞌaah tado bä. Sa hã kejën Jesus hejój. Ti hyb nꞌaa Jesus ky nꞌaa ehꞌũũm ta bag ky nꞌaa me tama metëëk doo. Dooh kejën do tado bä ti tametëëk doo. Baad ji karẽn bä baad hadoo do ji bahapäh bä, baad tagahoot ji hꞌyyb tym gó Jesus metëëk doo. Ji hã ta bag hado däk. Ji kanarẽn bä baad hadoo do ji bahapëë bä, dooh tagahꞌood bä ji hã Jesus metëëk doo. Badagyp do hadoo ji hã. —näng mä Jesus kyyh. Panyyg gó mꞌ tabehꞌũũm."
42,11,37,"Jꞌooj madäk do ky kenꞌyym do Jesus nabuuj gedoo do ky nꞌaa hahỹỹhTi mꞌ Jesus baherꞌoot do bahänh bä kä, Pariséw see atsꞌyyt mäh, ta tób hẽnh tabawëh hyb nꞌaa. Ti mꞌ Jesus bahõm kän mä ta tób hẽnh, ti mꞌ tabasooh, sa sii tabawëh hyb nꞌaa."
42,11,38,"Ti mꞌ tób danäh hyb nꞌaa meuunh mä Jesus basooh do hyb nꞌaa, tabawa hyb nꞌaa ta si nꞌaa hẽ. Dooh mꞌ ta moo tahetsyyd bä sa wahë makũ rabahedꞌoo doo da. Ti mꞌ Jesus ky hadoo ta hã:—Bë Pariséw —näng mäh. —Ji waa hood ta gó hasus doo, ta jó ub ji hetsꞌyyt do hadoo bëëh. Baad bë babok Pꞌop Hagä Do matym gó ji edꞌoo. Jꞌooj madäk doo me tii. Tꞌõp, bë hꞌyyb gó, takꞌëp bë karẽn do jawén bë babok. Tꞌõp bë hꞌyyb tym gó, hajõng nesaa doo. Bë hꞌyy gatemah —näng mäh. —Ji hub pahuunh doo, ji hꞌyyb tym na-ããj hẽ tapahuunh. Tawꞌããts hẽ bë hꞌyyb gó naa, tꞌõp naa, bë masaa kasꞌuut do sa hã, tii bä kä, Pꞌop Hagä Do hã baad ub tabanäm sahõnh hẽ bë hãHahỹỹ da na-ããj hẽ tahajaa ji tabꞌëës ta tii: “Tawꞌããts hẽ bë waa hood gó hanäng do bë anoo kasꞌuut do sa hã, tii bä kä baad ub tabanäm sahõnh hẽ bë hã, Pꞌop Hagä Do hã.” —näng mäh."
42,11,42,"—Baad nado bë hã da, Pariséw —näng mäh. —Bë waa ty gamabuuj uuh sii hẽ né paawä bë banoo Pꞌop Hagä Do matym nꞌaa, dooh paawä baad hadoo do bë moo boo bä bë da hadoo do hã, bë mabaan Pꞌop Hagä Do hã bë kamahä̃n doo. Tawꞌããts hẽ paawä dooh bë mabaan bä ta tii. Tawꞌããts hẽ Pꞌop Hagä Do matym nꞌaa bë banoo na-ããj hẽ —näng mä Jesus."
42,11,43,"—Baad nado bë hã da, Pariséw —näng mäh. —Bë genꞌaak hyb nꞌaa jewyk do batꞌoonh bä bë atooj bä, tób Pꞌop Hagä Do panyyg rayd naherot doo bä. Bë genꞌaak bë redëng, bë rawehꞌëëh, hajõk do mahang rakahetꞌaa bä, rabahesäm bä —näng mäh."
42,11,44,"—Baad nado bë hã da, Pariséw —näng mäh. —Kamag hood ta jó ji tsabꞌeep bä ji nahapäh do hadoo bëëhKamag hood banäng bä tsabꞌeep doo, hasuts däk hadoo Pꞌop Hagä Do hã, Mosees ky nꞌaa jawꞌyyk do herꞌood bä. Ti hadoo né sa hã ẽnh, Pariséw sii raboo bä. Jꞌooj madäk doo me raky kenꞌyym do hyb nꞌaa, dooh ji hꞌyy ganyy bä baad tanado bä sa hꞌyyb tym. —näng mä Jesus."
42,11,45,"Ti mꞌ Mosees ky nꞌaa jawꞌyyk do baad hapäh do see ky hadoo ta hã:—Ma matëg —näng mäh. —Ta ti mapesꞌããp doo, ãã na-ããj hẽ mapesꞌããp —näng mäh."
42,11,46,"Ti mꞌ Jesus ky hadoo:—Baad nado bë hã da Mosees ky nꞌaa jawꞌyyk do baad hapꞌëëh doo —näng mäh. —Hajõng hejoonh do bë mejũũ ta wób raky daheeh hyb nꞌaa. Ti bahä̃nh bë bawëëd däk Mosees ky nꞌaa jawꞌyyk doo. Ti hadoo né hẽ, dooh tabadꞌop hẽ bë masaa bä bë mejũũ do rabahajaa hyb nꞌaa —näng mäh."
42,11,47,"—Baad nado bë hã —näng mäh. —Pꞌop Hagä Do ky nꞌaa rod, pꞌooj ub habong do bë wahë makũ radejꞌëëp do sa kamag nꞌaa hood pä sꞌëëb, bë tema. Ta ti tametëëh, bë wahë makũ hꞌyyb hadoo bëëh. Bë wahë makũ né hẽ dejꞌëëp Pꞌop Hagä Do ky nꞌaa rod paah. Hỹỹ kä bë temaa toonh ji hyb nꞌaa esee do heen nꞌaa sa kamag nꞌaa hood jó.Dooh sa wahë makũ rapanyyg kadehé bä Pꞌop Hagä Do ky nꞌaa hã, Pꞌop Hagä Do ky nꞌaa rod raherꞌoot do paah. Mosees ky nꞌaa jawꞌyyk do ma mehetëk do wób, rawehëë né paawä Pꞌop Hagä Do ky nꞌaa rod makũũh, dooh raky dahé bä sa kyyh paah. Jꞌooj madäk doo me raky kenäw ub tii. Hahỹỹ dꞌ né hẽ Pꞌop Hagä Do baherꞌoot ta hapäh doo gó bë ky nꞌaa: “Sa mahang ỹ mejũũ da këh ỹ nꞌaa rod, panäk ỹ na-ããj né hẽ. Sa wób né da radejꞌëëp, ta wób da rarejãã”, näng paa mꞌ Pꞌop Hagä Do kyyh —näng mä Jesus."
42,11,50,"Ti mꞌ Jesus ky hadoo ẽnh sa hã:—Ti hyb nꞌaa da bë hã, da hẽ habong do hã kä, Pꞌop Hagä Do banꞌoo kän sahõnh hẽ ta ky nꞌaa rod radejꞌëëp do paa säm kä. Pꞌooj ub, badäk hahỹ tadu dahäng jawén paa bä radejꞌëëp doo, Abéw Kaĩh nabooh noo gó du däk do né hẽ. Tii kä, tagadëëg ub, Sakarija radajꞌëëp doo kä. Ti radajꞌëëp paa mꞌ rama ejuu do tyng, Pꞌop Hagä Do tób nꞌaa ganahaang gó. Baad ỹ herꞌoot bë hã, da hẽ habong do sa hã kä Pꞌop Hagä Do banꞌoo kän sahõnh hẽ radejꞌëëp do säm kä —näng mäh."
42,11,52,"—Baad nado bë hã Mosees ky nꞌaa jawꞌyyk do baad hapäh doo —näng mäh. —Dooh bë karẽn bä ta wób raky nꞌaa napëë bä Pꞌop Hagä Doo. Tób noo tëg ji jejën do hadoo sa mahä̃nh, ranajëë pꞌëë hyb nꞌaa hadoo bëëh. Bë né hẽ, dooh bë karẽn bä bë ajëëh, dooh Pꞌop Hagä Do bë hapëë bä. Ta wób, karẽn do hajëng doo, bë geꞌỹỹm ranajëng hyb nꞌaa, Pꞌop Hagä Do ranahapäh hyb nꞌaa —näng mä Jesus kyyh sa hã."
42,11,53,"Ti mꞌ Jesus banyyh bä kä mꞌ, takꞌëp mä Pariséw, Mosees ky nꞌaa jawꞌyyk do ma mehetëk do na-ããj hẽ rakawajããn ta wë. Hajõk mä gatatug däk, takꞌëp mä rabeaanh. Kawajꞌããn gó mꞌ rabeaanh ta hã. Rakarẽn paawä mꞌ rawꞌyyt taherꞌoot do hã raganenꞌaak doo, raky nꞌaa tapaa hyb nꞌaa Mosees ky nꞌaa jawꞌyyk do hã."
42,12,1,"Jꞌooj madäk doo me raky kenꞌyym do panyyg nꞌaa hahỹỹhTi noo gó mꞌ, hajõk rakata bꞌëëh mä Jesus wë. Hajõk né hẽ ti kahetꞌaa doo. Hajõk do hyb nꞌaa, ta wób sa tsyym mä rabep. Ti mꞌ ta ma matëg sa hã Jesus ky hadoo:—Baad bë hyb nꞌaa matakä da. Baad bë kanä da Pariséw sa pãw makuj nꞌaa mahä̃nh, jꞌooj madäk doo me ji ky kenꞌyym do mahä̃nh, ỹ hanäng péh tii —näng mäh. —Dooh ji haja bä ji jejën bä ji hꞌyyb. Sahõnh hẽ ji hꞌyyb Pꞌop Hagä Do hapäh. Ti awät da ti noo gó, sahõnh hẽ ji jejën doo Pꞌop Hagä Do metëëh.Tii dꞌ Jesus wén herꞌoot, jꞌooj madäk doo me ji ky kenꞌyym mahä̃nh Pariséw rabadꞌoo doo da. Atsëm, kejën do hadoo ta wób ramaa nanapäh bä bë herꞌoot doo, adëb bä kä, sahõnh hẽ maa napäh bä takaherꞌoot da ta jawén, Pꞌop Hagä Do anꞌoo bä. Kaja hẽ ta gawakõ gó kahesëënh do ta see hã, takꞌëp da takaherꞌoot tii kä, sahõnh hẽ ramaa napäh hyb nꞌaa. Ti hyb nꞌaa, bë hyb nꞌaa matakä ti bë herꞌoot doo!"
42,12,4,"—Najis haa, bë jeỹỹm manä ji majĩĩ ji dajꞌëëp do hã. Jããm né hẽ ji hub rahajaa radajëëb bä. Ji hꞌyyb tym dooh rahaja bä. Ỹ maherꞌoot bëëh, ny hadoo do bë jeỹỹm. Tawꞌããts hẽ Pꞌop Hagä Do ji jeỹỹm. Ti ti hajaa ji tadajꞌëëp do jawén paa bä, ji hꞌyyb tym tawꞌoong hõm kän tabanesaa hẽnh. Ti hyb nꞌaa, ji hyb nꞌaa jawꞌyyk, ji jeỹỹm Pꞌop Hagä Doo —näng mäh."
42,12,6,"—Ji moo oow pé tawꞌëëd taah, kanahën dꞌos hẽ rabesëëm is, ky nꞌaa ganebats. Ti hado né paawä, dooh sét hadꞌos do sa see Pꞌop Hagä Do mabaan bä. Ti hyb nꞌaa, bë eỹỹm manäh. Hajõng tawꞌëëd takamahä̃n do bahä̃nh bë Pꞌop Hagä Do kamahä̃n. Sahõnh hẽ ji sëën sii hẽ Pꞌop Hagä Do betsén. Baad ji tabahagꞌããs ỹ hanäng péh —näng mä Jesus."
42,12,8,"Ti mꞌ Jesus ky hadoo ẽnh:—Baad bë ỹ maherꞌoot hahỹỹh: Këh ỹ nꞌaa najejën pé ta wób sa hã, ỹỹh, Ajꞌyy Hadoo Do Hỹ Pong jé Hana Doo, ỹ na-ããj hẽ, dooh ỹ ky nꞌaa jejën bä ta tii, ããs Pꞌop Hagä Do pa habꞌëëh do sa hã."
42,12,9,"Këh ỹ nꞌaa jejën péh, ỹ na-ããj da ỹ ky nꞌaa jejën tii dꞌ ẽnh, ããs Pꞌop Hagä Do pa habꞌëëh do sa matym gó."
42,12,10,"Jé Ajꞌyy Hadoo Do Hỹ Pong jé Hana Do ky nꞌaa rejãã péh, Pꞌop Hagä Do mabaan ti ta hã. Pꞌop Hagä Do Sahee ky nꞌaa rejãã pé kä, dooh Pꞌop Hagä Do mabaan bä, dooh tatꞌyyd mehĩĩn bä kä tii kä —näng mäh."
42,12,11,"—Bë ramoo maso däg bä, tób Pꞌop Hagä Do panyyg rayd naherot doo hẽnh bë ramahũũm bä, sa wahë nꞌaa wób wë bë ramahũũm bä, hyb nꞌaa jewyk do wë na-ããj né hẽ, bë hyb nꞌaa tón manä bë herꞌoot do hã bë ky nꞌaa."
42,12,12,Pꞌop Hagä Do Sahee anoo da bë herꞌoot do panꞌaa —näng mä Jesus.
42,12,13,"Hꞌyy gatamah doo, takꞌëp ma näng do panyyg nꞌaa hahỹỹhTi mꞌ hajõk do mahang ta see ky ganyyh:—Ma matëg —näng mäh. —Mamaherꞌood hä̃j ỹỹ, tabetyn hyb nꞌaa ãã yb wë naa —näng mä ajꞌyy kyyh."
42,12,14,"Ti mꞌ Jesus ky hadoo ta hã:—Najis ỹỹ, ỹ nado ti hetyn bë hã bë yb ma paah —näng mäh."
42,12,15,"Ti mꞌ sahõnh hẽ sa hã Jesus ky hadoo:—Bë hyb nꞌaa matakä da, bë hyb nꞌaa nahꞌũũm hyb nꞌaa bë ma, bë dajẽẽr. Ji ma takꞌëp hajõng do nado ji hꞌyy gadajang hanoo do babä ji awät bä —näng mäh."
42,12,16,"Ti mꞌ panyyg ky nꞌaa gó mꞌ tabehꞌũũm ta ti ky nꞌaa. Ti mꞌ taky hadoo:—Hỹ hadoo ajꞌyy takꞌëp wekãp doo. Baad ta gëëw bä. Ti hyb nꞌaa baad né hẽ ta joom beaak. Ti ta hꞌyyb gó taky hadoo: “Nꞌyy dꞌ ỹ badꞌoo hỹỹ kä?”, näng. “Gedẽ hõm joom ag tób nꞌaa”, näng ta kyyh. “Nꞌyy hẽnh hỹỹ kä ta wób ỹ bataa?”, näng ta hꞌyyb gó."
42,12,19,"“Ỹ bahajaa bä kä”, näng, “hahỹỹ da dꞌ këh ỹỹ hã ỹỹ hẽ”, näng “Hajõng wakãp ỹỹ. Dooh dꞌ nayyw tahëëj bä. Hajõng da ta baab tehꞌëënh wakãp ỹỹ hã”, näng. “Tawꞌããts hẽ hỹỹ kä, ỹ kamehꞌããk hỹỹ kä. Baad ỹ hỹỹ kä. Baad ỹ beëëk hỹỹ kä, baad ỹ bawa hỹỹ kä, ỹ tsebé hỹỹ kä”, näng ta ti ajꞌyy hꞌyyb gó."
42,12,20,"Ti Pꞌop Hagä Do ky hadoo ta hã: “Hꞌyy gatamaa õm”, näng. “Badah atsëm da madajëp! Jaa wë tabayyw kän a ma paah?”, näng Pꞌop Hagä Do kyyh ajꞌyy hã kä —tii dꞌ mä Jesus baherꞌoot ji ma ky nꞌaa, ji dajẽẽr ky nꞌaa."
42,12,21,"Ti mꞌ Jesus ky hado kän sa hã:—Ti hadoo né kä ta ti takꞌëp sa wakꞌããb hyb nꞌaa hꞌũũm do hã, Pꞌop Hagä Do dooh rahyb nꞌaa esꞌee bä —näng mä Jesus."
42,12,22,"Ji Pꞌop Hagä Do kamahä̃n do ky nꞌaa hahỹỹhTi mꞌ ta ma matëg hã Jesus ky hadoo:—Ti hyb nꞌaa bë ỹ maherꞌoot hahỹỹh: Bë hyb nꞌaa tón hadꞌyyt manä bë babok do hã, bë waa hã, bë saroor hã."
42,12,23,"Tii dꞌ ỹ wén edoo, ji awa do bahä̃nh ti ji edëp doo. Ji saroor bahä̃nh ji."
42,12,24,Bë hegãã tawꞌëëd. Dooh rejoom bä joom tym. Dooh rata bä joom ag. Dooh sa waa tób nꞌaa rayd taa péh. Ti hado né paawä Pꞌop Hagä Do anoo sa waa. Tawꞌëëd Pꞌop Hagä Do kamahä̃n do bahä̃nh bë takamahä̃n!
42,12,25,"Takꞌëp bë hyb nꞌaa newë hadꞌyyt né paawä, dooh bë haja bä bë aboo dawëd bä ta tii da. Ta ti bë nahaja bä, nahejooj né paawä, hꞌëëd hyb nꞌaa bë hyb nꞌaa newë hadꞌyyt hẽ ta wób. Series, "
42,12,27,"—Bë hegãã tabawä nꞌaa tsꞌooh —näng mäh. —Dooh né paawä ramoo boo bä, dooh né paawä sa saroor ragesꞌyyb bä, Saromãw saroor anyyw né paawä, gabarꞌëëng né paawä, ti bahä̃nh tabanäm ti tabawä nꞌaa tsꞌooh."
42,12,28,"Tii da baad ub Pꞌop Hagä Do adoo bä tabawä nꞌaa hã, nayyw hẽ tsawyy jëng do hã, ji gatang do hã, ti bahä̃nh da Pꞌop Hagä Do bahagꞌããs bëëh. Tanoo né da bë hã bë saroor. Hꞌëëd hyb nꞌaa Pꞌop Hagä Do hã baad bë hꞌyy kanaꞌeeh?"
42,12,29,"Bë hyb nꞌaa newë hadꞌyyt manä bë eëëk doo, bë awa doo, bë awëh doo. Bë hyb nꞌaa tón hadꞌyyt manä ta tii. Pꞌop Hagä Do sa hꞌyyb gó nahapäh do ti tii, ti hã hꞌyyb padꞌëëk doo. Bë ti dooh tii dꞌ bë adoo bä. Pꞌop Hagä Doo, bë Yb, hapäh bë wë bedoh doo. Tawꞌããts hẽ baad bë hꞌyyb padäg bë Yb bagꞌããs do hã. Tii bä kä, tanoo da bë hã sahõnh hẽ bë wë bedoh doo —näng mäh."
42,12,32,"—Bë eỹỹm manä bꞌéé taah nahejooj is doo. Hanäm gó bë Yb, hỹ pong jé hawät do tabanoo bë hã, ta sii bë bagꞌããs hyb nꞌaa. Ti hyb nꞌaa, bë eỹỹm manäh, ỹ wén näng."
42,12,33,"Tawꞌããts hẽ bë esëëm hõm bë wë hanäng doo. Kasꞌuut do hã bë banoo bë ma paa säm. Tii bä kä, bë ma näng hỹ pong jé kä. Ta ti dooh tahëëj bä. Tꞌĩĩ hẽnh dooh retsëëg bä kä bë ma. Tꞌĩĩ hẽnh dooh kamera rejã bä kä bë ma. Ta tii dꞌ ỹ wén herꞌoot, takꞌëp bë kamahä̃n do banäng bä, tii bä bë hꞌyyb bawät —näng mä Jesus."
42,12,35,"Baad ji gada do Jesus bahyng do panyyg nꞌaa hahỹỹhTi mꞌ taky hadoo:—Tawꞌããts hẽ bë hꞌyy kahasããb bë moo bok hyb nꞌaa, baad ub da bë gadaa hadꞌyyt da, atsëm na-ããj hẽ bë gada, pꞌaa hẽnh ỹ bahyng bä. Tawꞌããts hẽ tób danäh karom, atsëm sa kariw nꞌaa raketꞌëë hẽnh jäm nꞌaa baad gadꞌaa do hadoo da bëëh. Ta bag ahõõ hadꞌyyt hẽ ranꞌoo bä. Ty gapadꞌëëk ragada sa kariw nꞌaa, tanaëënh bä, nayyw hẽ ragasꞌëës hyb nꞌaa tób, sa kariw nꞌaa bajëë suun hyb nꞌaa."
42,12,37,"Baad da gadꞌaa do sa hã, sa kariw nꞌaa kajaa bä kä raty gapadꞌëëk do hyb nꞌaa —näng mä Jesus. —Né hup ỹ né hẽ hahỹ ỹ herꞌoot doo: Sa kariw nꞌaa atsꞌyyt da, rabatꞌoonh, rabawëh hyb nꞌaa. Tii bä da ta saroor see tahꞌỹỹt, tii bä sa tä, sa waa tabanꞌoo kän sa hã. Tawꞌããts hẽ da sa kariw nꞌaa awyyd bä ty gapadꞌëëk do sa hã, atsëm ub takaja bä, tapajꞌëë bä takaja bä na-ããj hẽ —näng mäh. Ti mꞌ tabaherꞌoot ẽnh panyyg see ky nꞌaa me sa hã:—Bë hyb nꞌaa newë hahỹỹh: Tób danäh hapëë bä paawä hetsꞌëëk do kajaa bä, dooh paawä tanꞌoo bä hetsꞌëëk do ta tób tanoo eë nä bä. Baad paawä tagada. Ti hadoo bë hã. Tawꞌããts hẽ baad bë hyb nꞌaa matakä, baad bë gadaa ta pooj jé. Ta ti ỹ wén herꞌoot, bë ganadaa bä Ajꞌyy Hadoo Do Hỹ Pong Jé Hana Do kajaa da pꞌaa hẽnh —näng mä Jesus."
42,12,41,Ti mꞌ Peed beaanh ta hã:—Ãã wahë nꞌaa —näng mäh. —Ãã hã ub ti mabaherꞌoot ta ti panyyg? Sahõnh hã ti mabaherꞌoot? —näng mäh.
42,12,42,"Ti mꞌ Jesus ky gadoo panyyg see ky nꞌaa me mꞌ:—Ta ti ỹ maherꞌoot, sahõnh hẽ bë mahang ta kaser nꞌaa baad hadꞌyyt hẽ ta kariw nꞌaa mejũũ do moo wät doo, hꞌyy ganäng do hadoo rabahadoo doo. Ta tii hã ta kariw nꞌaa banoo, ta karom tabahagꞌããs hyb nꞌaa, sa waa tabetsëëh hyb nꞌaa sa hã, ta sꞌee hẽnh ta kariw nꞌaa awäd nuuj jé. Tawꞌããts hẽ ta kaser nꞌaa hã, ta kariw nꞌaa awyyd bä ta mejũũ do hã moo wät doo, ta kariw nꞌaa matëëh bä. Series, "
42,12,45,"Hỹỹ kä, baad ta kaser nꞌaa moo nawäd bä paawä, ta hꞌyyb gó taky hado bä: “Dooh nayyw hẽ kariw ỹ nꞌaa kaja bä”, tanoo bä, karom wób tahewyh hadꞌyyt bä kä, tadu do bä jarakë heꞌëëk do sii tawa bä, teëg bä, karom wób tahewyh hadꞌyyt bä kä, tatsebé do waa nꞌaa tamoo hewëëd bä, taoom bä jarakë hedoo do mahỹỹj,"
42,12,46,"ti taganada bä né kä ta kariw nꞌaa kajaa da. Tahyb nꞌaa napeet bä kä takajaa. Tii bä, takꞌëp da ta kariw nꞌaa rejã kän da. Tanoo da ta kaser nꞌaa paa ahoop, Pꞌop Hagä Do ky nadahꞌeeh do nesaa do rahoop doo da."
42,12,47,"—Jé karom ta kariw nꞌaa ganada doo, ta kariw nꞌaa karẽn do tamoo nawät doo, tahapëë né paawä baad ub ta kariw nꞌaa mejũũ doo, takꞌëp da rabahewyyh ta mabaj. Jé nesaa do moo wät doo, ta kariw nꞌaa mejũũ do nahapäh doo, dooh denaa hẽ rahewyh ta mabaj. Ti hyb nꞌaa kä, ji hã Pꞌop Hagä Do anoo do pénh, ti pénh né takarẽn ji moo wät ta wë. Hajõng do hã kahanoo doo, hajõng na-ããj takarẽn tamoo wät ta wë, hajõng takarẽn ta mabaj. Ta bahä̃nh kahanoo do hã, ta pénh né ta mabaj."
42,12,49,"Jesus hyb nꞌaa raketyn hõm do ky nꞌaa hahỹỹhTi mꞌ Jesus ky hadoo:—Hỹ pong jé naa ỹ bahyng, tëëg hadoo ỹ gahõ jat hyb nꞌaa, badäk hahỹỹ hã habong do sa mahang tetyn hõm hyb nꞌaa. Ỹ karẽn paawä nayyw hẽ tabahõõ jat ti tëëg hadoo doo."
42,12,50,Takꞌëp da nesaa do ỹ bahoop da. Takꞌëp ỹ hꞌyy katón ta ti ỹ bahajaa bä kä.
42,12,51,"Ỹ ahyy wät babä, bë edꞌoo apäh, hꞌyyb nyyw gó badäk hahỹỹ hã habong do rababok hyb nꞌaa sa da hadoo do wë, ỹ anꞌoo bä do hyb nꞌaa. Tii dꞌ bë hyb nꞌaa newë manäh. Ỹ ahyy wät do hyb nꞌaa, hëp ỹ nꞌaa raketyn bong da."
42,12,52,"Hỹ jawén da, sa wakããn hedoo do ketyn hõm da hëp ỹ nꞌaa. Sa wakããn tamawoob hẽ hadoo do ragadoo da këh ỹ nꞌaa. Pawóp hẽ, dooh dꞌ ragado bä. Ky kedak da hëp ỹ nꞌaa."
42,12,53,"Ta wób da, sa yb sa taah daheeh ketyn bong da hëp ỹ nꞌaa. Ti hadoo né da sa ỹỹn sa toog daheeh, raketyn bong da hëp ỹ nꞌaa. Sa mayyn sa takaanh na-ããj da —näng mä Jesus ta ma matëg hã."
42,12,54,"Ti mꞌ hajõk do hã taky hadoo:—Papỹỹj badëë hyng hẽnh naa naëng poo wäd bä, “Badah tabadoos”, näk bë kyyh. Te hub né hẽ, adoos né hẽ."
42,12,55,"Ta karawaa me tagahëm bä, “Badah banäm”, näk bëëh. Te hub né hẽ, banäm né kä, baju né hẽ kä."
42,12,56,"Jꞌooj madäk doo me ky kenꞌyym do bëëh! Bë hꞌyy genä né paawä naëng hadoos do heen nꞌaa hã, banäm do heen nꞌaa hã, dooh bë hꞌyy genä bä, da hẽ kä, ta heen nꞌaa bë hã kametëëh do hãNaëng badoos do pooj jé, rahapäh ta heen nꞌaa. Tabanäm do pooj jé, rahapäh na-ããj hẽ ta heen nꞌaa. Hajõng Jesus pehuunh né paawä, dooh rahꞌyy genä bä Pꞌop Hagä Do Tꞌaah tado bä né hẽ. —näng mäh."
42,12,58,"Bë ky nꞌaa tapaa pé sii bë ahõm bä, hyb nꞌaa jawyk do wë õm taky nꞌaa etyy hyb nꞌaa, tawꞌããts hẽ ta hõõ bä, bë sii hõm do sii baad bë berꞌoot, taberéd hõm hyb nꞌaa ta ti bë ky nꞌaa tamahũũm do hyb nꞌaa jawyk do wë. Tii dꞌ bë nadoo bä, bë dꞌ tamahũũm hyb nꞌaa jawyk do wë. Ta tii kä, warahén hã bë tabahaëënh, bë tadewäts bëëh hyb nꞌaa kä. Baad bë ỹ maherꞌoot: Dooh dꞌ bë anä bä kä tii bä, sahõnh hẽ bë nepaag bä —näng mä Jesus."
42,13,1,"Nesaa do ji neréd bä, ji da Pꞌop Hagä Do rejãã do ky nꞌaa hahỹỹhTi noo gó mꞌ ta wób rabana Jesus wë. Jesus mä ramaherꞌoot Pirato häd näng do warahén nꞌaa radejꞌëëp do Garirej buuj wób, Pꞌop Hagä Do hã rama ejuu bä."
42,13,2,"Ti mꞌ Jesus ky hadoo sa hã:—Garirej buuj wób sa mahä̃nh nesaa do ramoo bok, rawén dejëp, bë edꞌoo? Dooh. Takꞌëp nesaa do sa hã, ta wób sa mahä̃nh hyb nꞌaa nado. Bë hã na-ããj hẽ da tabadäng Pꞌop Hagä Do mo hajꞌaa nesaa do bë moo bok do säm, nesaa do bë neréd bä. Tabanesaa hẽnh bë da tahꞌeed hõm.?"
42,13,4,"Ta ti 18 hedoo doo, Siroéh häd näng do tób yb sa jó hatëh hyng doo ẽnh? Radejëp bë edꞌoo gꞌeeh, takꞌëp ranesaa do hyb nꞌaa Jerusarẽnh buuj wób sa mahä̃nh?"
42,13,6,"Ti mꞌ, panyyg gó mꞌ Jesus baherꞌoot nyy da Pꞌop Hagä Do badꞌoo ji hã, baad hadoo do ji moo nawäd bä. Ti mꞌ taky hadoo:—Hỹ hadoo ajꞌyy bejoom joom wiigo häd näng doo, uwa tyd mahang. Hajõõ nuu me tabahõm tabahegꞌããs hyb nꞌaa ta joom teag bä. Dooh tawyyd bä ta ag ta hã. Tii kä, tagadëëg ub, ta joom mahang moo wät do hã taky hadoo: “Tamawoob hẽ ta baab ỹ gadaa wät teag bä. Dooh teag bä. Tabadꞌop hẽ ta ag ỹ awꞌyyt péh. Ỹ karẽn mabagëëw jat”, näng mäh. “Daap tabewaat”, näng mäh. “Joom see ër ejoom paawä tabasooh bä”, näng joom danäh ta sii moo wät do hã."
42,13,8,"Ti mꞌ ta sii moo wät do ky hadoo: “Tawꞌããts hẽ sét hẽ ta baab ër gamedaa wät”, näng mäh. “Baad ỹ bahagꞌããs hỹỹ kä”, näng mäh. “Baad ỹ wꞌoo ehꞌaa këë kꞌããts baad hadoo doo me”, näng mäh. “Wät hahỹỹ hã ta baab teag bä, tawꞌããts hẽ. Taneag bä kä, tii bä kä mamejõ ỹ bagëëw hyng”, näng ajꞌyy ta kariw nꞌaa hã —näng mä Jesus."
42,13,10,"Ỹỹnh jadatog is do panyyg nꞌaa hahỹỹhTi mꞌ Saab hã kä, Judah buuj rakamehehãk bä kä mꞌ, tób Pꞌop Hagä Do panyyg rayd naherot do yt hã mꞌ Jesus ma metëëk bä kä mꞌ, tahapäh mä tii bä ỹỹnh jadatog is doo, karapꞌaar hꞌyyb nesaa do ta hã hadäk do hajꞌaa. Dooh mꞌ tahaja tadajoow bä. Ti mꞌ ỹỹnh Jesus bahapäh bä, tanaëënh mä ta wë. Ti mꞌ taky hadoo ta hã:—Tok ỹỹ, õm hasꞌoo däk! —näng mäh. Ti mꞌ ta hã tamoo däng. Ta hã tamoo dëë sii hẽ mꞌ, takadajoow gëët. Takꞌëp mä ỹỹnh jꞌaa etsëë kän Pꞌop Hagä Doo."
42,13,14,"Ti mꞌ, dooh mꞌ tób Pꞌop Hagä Do panyyg rayd naherot do wahë nꞌaa genaag bä Saab hã ỹỹnh nahëë Jesus ado hõm doo.—Ti anäng ji moo oow see pé ji moo wät do panꞌaa ta ä̃h —näng mä tób hagã nꞌaa tób gó kahetꞌaa do sa hã. —Tawꞌããts hẽ tii hã bë bana, bë nahëë kado hõm hyb nꞌaa. Saab hã ti dooh! —näng mä ta kyyh."
42,13,15,"Ti mꞌ Jesus ky hadoo ta hã:—Jꞌooj madäk do ta ti bë hꞌyyb! —näng mäh. —Bë na-ããj hẽ bë moo bok Saab hã. Dooh gꞌeeh bë asood hõm bä bë masããh booj yb, jumeto, sa tób nꞌaa yt hã habëëh do Saab hã, bë mahũũm hyb nꞌaa rabeheëk doo hẽnh? Dooh gꞌeeh tawꞌããts hẽ tado bä, Saab noo gó ỹ asood hõm bä hahỹ Abaraãm panaa paa seeh, 18 ta baab takamawyyt do Nesaa Do Yb moo gó? —näng mä Jesus kyyh.?"
42,13,17,"Ta ti tabedoo bä kä mꞌ, ta majĩĩ mꞌ nu mebyy bong. Hajõk do tii bä habꞌëëh do ratsebé mä sahõnh hẽ hanäm doo, Jesus moo wät do hã."
42,13,18,"Panyyg ky nꞌaa gó Jesus metëëh hahỹỹ hã Pꞌop Hagä Do bagꞌããs do ky nꞌaaTi mꞌ Jesus ky hadoo:—Panyyg ky nꞌaa me ỹ herꞌoot bë hã Pꞌop Hagä Do bagꞌããs do ky nꞌaa —näng mäh. —Joom motaad häd näng do tym nadꞌëëd is do hadoo né hẽ Pꞌop Hagä Do bagꞌããs doo, tadu doo noo gó. Motaad tym ajꞌyy ejoom ta joom wób babëëh bä. Ti tabawëë kän, ti tabaee hëë kän. Tii hã kä tawꞌëëd batooj kän ta hã käJoom motaad häd näng do ky nꞌaa gó Jesus metëëh nyy da Pꞌop Hagä Do bagꞌããs do kahꞌũũm, ny hadoo ta hã hꞌyy kaꞌeeh do kahꞌũũm. —näng mä Jesus kyyh."
42,13,22,"Hỹ pong jé, Pꞌop Hagä Do panang bä, ji bajëë suun do panyyg nꞌaa hahỹỹhTi mꞌ Jesus bahõm Jerusarẽnh hẽnh. Ti mꞌ tamahõm me, tama metëëk panang ta hõõ bä habong do sa hã. Ti mꞌ ajꞌyy see eaanh ta hã:—Hyb nꞌaa jawyk doo —näng mäh. —Jããm hẽ pawóp its gꞌeeh kedꞌëëp Pꞌop Hagä Do wë? —näng mä ajꞌyy kyyh.Ti mꞌ Jesus ky hadoo sa hã. Panyyg gó mꞌ tabehꞌũũm:"
42,13,24,"—Noo nadꞌëëd its do hadoo hỹ pong jé ji bajëë suun doo. Ti hyb nꞌaa tawꞌããts hẽ takꞌëp bë hyb nꞌaa eréd manäh, bë bahajaa hyb nꞌaa bë bajëng do tꞌĩĩ hẽnh. Ta jawén, hajõk né paawä da karẽn hajëë pꞌëë, dooh da rahaja wäd bä."
42,13,25,"Tób danäh noo gatsëë däg bä, dooh ji haja wäd bä ji ajëë suun ta gó. Tób wꞌoo hã bë wób rababë hõm tii bä. Takꞌëp bë wób ranaëënh da tagasꞌëës hyb nꞌaa: “Ãã wahë nꞌaa, manoo gasëëts a tób, ãã bajëë pꞌëë hyb nꞌaa”, näk da bë wób kyyh ti noo gó. Ti dꞌ taky hadoo: “Jaa bëëh? Dooh bë ỹ hapëë bä”, näng da bë wób hã."
42,13,26,"Ti dꞌ bë wób raky gedak: “A sii paa ãã beëëk, a sii paa ãã bawa. Ãã panang bä, ta tyw nꞌaa me, mama metëëk do paa ããh.”"
42,13,27,"Ti dꞌ bë wób hã taky hadoo: “Dooh bë ỹ hapëë bä. Bë ahõm mahä̃nh ỹỹ, nesaa do moo hebꞌooh doo”, näng da ta kyyh —näng mä Jesus ta hã hꞌyy kanaꞌeeh do ky nꞌaa."
42,13,28,"Ti mꞌ taky hadoo:—Takꞌëp bë wób baꞌoot da. Sa tëg kamegëëj däk da. Takꞌëp bë wén oot da, bë hapäh do hyb nꞌaa da hỹ pong jé Pꞌop Hagä Do bagꞌããs bä Abaraãm, Isak, Jakóh, sahõnh hẽ Pꞌop Hagä Do ky nꞌaa rod, bëë kä, dooh ranꞌoo bä tꞌĩĩ hẽnh kä."
42,13,29,"Badäk hahỹỹ hã jé padꞌyyt hẽ naa rabena da, Pꞌop Hagä Do bagꞌããs doo bä ratsebé do jäm nꞌaa tyng nꞌaa jó rabatꞌoonh hyb nꞌaa."
42,13,30,"Babä hyb nꞌaa sekog is do wób kä, ti noo gó kä, hyb nꞌaa jewyg kän da. Babä hyb nꞌaa jewyk do paa wób kä, ti noo gó kä, hyb nꞌaa sekog padäg its tii kä —näng mä Jesus."
42,13,31,Jerusarẽnh panang hyb nꞌaa Jesus hꞌyy katón do panyyg nꞌaa hahỹỹhTi noo gó né hẽ mꞌ Pariséw wób rabana Jesus wë. Ti mꞌ raky hadoo:—Ahõm ta sꞌee hẽnh. Õm da Eróts dajꞌëëp —näk mä sa kyyh.
42,13,32,"Ti mꞌ Jesus ky hadoo sa hã:—Bë ahõm nä. Bë maherꞌood ta ti ajꞌyy ji rahejãã do yb. Bë herꞌood ta hã, pawóp nä ta ä̃h karapꞌaar hꞌyyb sa hã hanäng do ỹ bahebë nä. Pawóp nä ta ä̃h nahëë enäh do ỹ asog hõm nä sa nahëëh. Tii bä kä, ỹ haja kän da ỹ moo wät doo kä badäk hahỹỹ bä. Tii da bë kyyh ta hã."
42,13,33,"Jerusarẽnh bä né hẽ Pꞌop Hagä Do ky nꞌaa rod ranahebꞌooh. Ti hyb nꞌaa, tꞌĩĩ hẽnh né hẽ ỹ bahõm, ỹ dajëp hyb nꞌaa sa nemuun —näng mä Jesus ta ky nꞌaa hã."
42,13,34,"Ti mꞌ taky hadoo:—Jerusarẽnh, Jerusarẽnh! A babuuj ranahebꞌooh Pꞌop Hagä Do ky nꞌaa rod. Pä me ramahekꞌuut bë wë Pꞌop Hagä Do mejũũ doo, radejëp hyb nꞌaa. Hajõõ nuu me ỹ karẽn paawä ỹ bataa a babuuj, nesaa do mahä̃nh ỹ mo nꞌaa jesuu hyb nꞌaa sa hã, karaak ta taah ỹỹn ta këg yt hã tata bëëh do mo nꞌaa me. Tii da ỹ badoo paawä sa hã, dooh tii dꞌ rakarẽn bä."
42,13,35,"Bë hegãã da Jerusarẽnh buuj, Pꞌop Hagä Do beréd hõm da bë panang. Pꞌop Hagä Do makꞌyyts däk bë panang. Dooh da ỹ bë hapëë bä kä. Jããm né da pꞌaa hẽnh ỹ bë bahapäh da, bë hꞌyy kawareem bä, hahỹỹ da bë herꞌood bä: “Ky nꞌaa kedëng tii, Takꞌëp Hyb Nꞌaa Jawyk Do kyy gó hana doo!”"
42,14,1,"Saab hã Jesus nahëë do hõm do panyyg nꞌaa hahỹỹhTi mꞌ, ta see pé noo gó Saab hã, Pariséw hyb nꞌaa jawyk do see tób bä Jesus bawëh bä mꞌ, baad mä Jesus ramatakëë. Tii bä mꞌ ti anäng mä ajꞌyy nahëë näng doo. Dehepung bëëh mä ta tsyym, ta mooh. Rakarẽn mä rahegꞌããs Jesus ado hõm bä ta nahëë Saab hã, ratayy do hã. Ti mꞌ Pariséw hã, Mosees ky nꞌaa jawꞌyyk do baad hapꞌëëh do hã na-ããj mä Jesus beaanh:—Mosees ky nꞌaa jawꞌyyk do anoo, nahëë näng do sa nahëë ji ado hõm Saab hã? Dooh gꞌeeh tanꞌoo bä? —näng mä Jesus."
42,14,4,Dooh mꞌ raky gedag bä. Bag hẽnh mä rababꞌëëh. Ti mꞌ Jesus moo däng nahëë näng do hã. Ta nahëë do hõm. Ti mꞌ tamejũũ tababaaj hõm hyb nꞌaa.
42,14,5,"Ti mꞌ tabeaanh ta wób sa hã:—Bë tꞌaah, bë masꞌãã booj yb tꞌaah, tadëë hyy bä tꞌõp naëng gajat doo gó Saab hã, dooh gꞌeeh nayyw hẽ bë ejꞌooj nä bä, Saab hã né paawä? —näng mä Jesus."
42,14,6,Dooh mꞌ sa kyy péh.
42,14,7,"Jesus metëëk ji kanasabꞌee do panyyg nꞌaa hahỹỹhTi mꞌ, sahõnh hẽ Pariséw atsyyd wät do resoos mä ta tyng nꞌaa baad hadoo doo bä, ji wehꞌëëh do tyng nꞌaa. Ta ti Jesus bahapäh bä mꞌ taky hadoo, panyyg gó mꞌ tabehꞌũũm:"
42,14,8,"—Ketꞌëë do jäm nꞌaa hẽnh ji ratsyyd bä, bë esóts manä baad hadoo doo, hyb nꞌaa jawyk do tyng bë tyng. Hyb nꞌaa jawyk do tyng nꞌaa bë esóts bä, hyb nꞌaa jawyk do bë mahä̃nh tatsyyd wät do kajaa bä, katꞌëë do noo gana do ky hadoo da bë hã: “Manꞌoo hahỹỹ hã ta tyng majasooh doo”, näng da. Tii bä kä da, sa matym gó da bë da nu mebyy bong. Tii bä kä, bë kahỹỹd kän ky nꞌaa netsꞌäs do tyng jó kä."
42,14,10,"Bë ratsyyd bä, tawꞌããts hẽ bë atooj dawë hã, hyb nꞌaa najewyk do tyng jó. Ti mꞌ jäm no gana do kajaa bä, hahỹỹ da ta kyyh bë hã: “Bꞌëëp dana, pꞌeets hẽ, baad hadoo doo bä bë atooj.” Tii bä kä, tatsꞌyyt do wób sa matym gó bë kawehëë däk da."
42,14,11,"Jé ta daaj hẽ kawehꞌëëh doo, nu mebyy wät da, ta wób sa yd jé tanu gadäg hõm. Jé ta daaj hẽ kawanehꞌëëh doo, rawehꞌëëh da, Pꞌop Hagä Do anꞌoo bä —näng mä Jesus."
42,14,12,"Ti mꞌ tób danäh hã Jesus baherꞌoot:—A waa, a tä mamoo wäd bä a sii ratsebé, a sii rabawa hyb nꞌaa, matsyyd manä a najiis hedoo doo, a hỹỹj hedoo doo, a wakããn hedoo doo, a pa hajꞌeenh do takꞌëp ma enäh doo. Ti matsyyd bä, õm da ratsꞌyyt ta mabaj."
42,14,13,"Tawꞌããts hẽ matsyyd kasuud is do hedoo doo, kꞌyy gedóm do hedoo doo, nabong do hedoo doo, ty tsehẽt do hedoo doo. Tii bä kä da õm Pꞌop Hagä Do ky nꞌaa edëng. Dooh né paawä rahaja bä rabaj bä, Pꞌop Hagä Do tii kä hanoo a hã ta mabaj, baad habong do paa ragenä bong noo gó —näng mäh."
42,14,15,"Hỹ pong jé jäm haeh do hadoo panyyg nꞌaa hahỹỹhTi mꞌ Pariséw atsꞌyyt do see Jesus herꞌoot do tamaa napäh bä mꞌ, taky hadoo:—Ky nꞌaa kedëng da jé hỹ pong jé, Pꞌop Hagä Do bagꞌããs do jäm nꞌaa bä ta waa nꞌaa tawa bä sa sii —näng mä ajꞌyy kyyh."
42,14,16,"Ti mꞌ panyyg ky nꞌaa gó Jesus ky gadoo:—Hỹ hadoo ajꞌyy ratsebé do waa nꞌaa, ta tä nꞌaa tamoo wät. Hajõk tatsꞌyyt ta sii ratabꞌëës hyb nꞌaa ta ti jäm."
42,14,17,"Sahõnh hẽ ta waa nꞌaa, ta tä nꞌaa, tabahaja däk bä, tamejũũ ta karom tabahõm, pooj jé tatsyyd bong do tabatsꞌyyt hyb nꞌaa."
42,14,18,"Ti mꞌ sahõnh hẽ tatsꞌyyt do raky kamepꞌëëh. Ta see ky hadoo: “Nagꞌaap hẽ ỹ betsꞌẽẽ hõm hëëj. Ỹ karẽn ỹ hegꞌããs”, näng. “Dooh ỹ haja bä ỹ ahõm bä”, näng. “Mamaherꞌood a kariw nꞌaa, du daa ỹ bahõm péh”, näng ta kyyh."
42,14,19,"Ti ta see ky hadoo: “Nagꞌaap hẽ ỹ betsꞌẽẽ wät 10 booj yb. Hỹỹ kä ỹ metyy, baad rado bä. Ti hyb nꞌaa, dooh tahaja bä ỹ ahõm bä”, näng ta kyyh. “Mamaherꞌood a kariw nꞌaa, du daa ỹ bahõm péh”, näng ta kyyh."
42,14,20,"Ti ta see ky hadoo: “Nagꞌaap hẽ ỹ gatꞌëë däk ä̃m ỹỹ. Dooh tahaja bä ỹ ahõm bä”, näng ta kyyh."
42,14,21,"Ti ta karom babaaj hõm kän, tamaherꞌoot mä ta kariw nꞌaa sa kyyh. Tii bä kä, jäm no gana do kawajꞌããn wäd kän sa wë, ti taky hado kän ta karom hã kä: “Nayyw hẽ, ahõm nä. Panang tyw nꞌaa me matsyyd hõm kasꞌuut doo, kꞌyy gedóm doo, ty tsehẽt doo, nabong do sii hẽ”, näng ta hã."
42,14,22,"Ti tabahajaa bä sahõnh hẽ tamejũũ doo, taky hadoo ta kariw nꞌaa hã: “Sahõnh hẽ ỹ bahajaa mamejũũ doo da. Ti hadoo né hẽ, ti anäng nä ta tyng nꞌaa, ti anäng nä ta waa nꞌaa”, näng ta karom kyyh ta kariw nꞌaa hã."
42,14,23,"Ti ta kariw nꞌaa ky hadoo ta hã: “Ahõm panang bahä̃nh. Sahõnh mawꞌyyt do matsyyd. Ỹ karẽn tóp ỹ gabadꞌẽẽ däk. Baad ỹ herꞌoot a hã. Pooj jé katsyyd bong doo, dooh da ỹ anꞌoo bä sa tä, dooh ỹ anꞌoo bä sa waa”, näng ta kariw nꞌaa kyyhPꞌop Hagä Do bagꞌããs do jäm nꞌaa hẽnh, ji Pꞌop Hagä Do batsꞌyyt do ky nꞌaa hahỹỹh. —näng mä Jesus sa hã."
42,14,25,"Nyy da ji bawät Jesus hꞌyyb hata ji karẽn bä ji hado bä do ky nꞌaa hahỹỹhHajõk mä Jesus hadꞌaa doo, Jerusarẽnh hẽnh tabahõm bä. Ti mꞌ ta jawén pꞌaa hẽnh taty kawꞌõõd däk, ti mꞌ taky hadoo:"
42,14,26,"—Bë karẽn bä hëp ỹ hata bë hado bä, tawꞌããts hẽ bë yb, bë ỹỹn, bë ỹỹm, bë taah, bë hỹỹj, bë ä̃nh bë kamahä̃n do bahä̃nh ỹ bë kamahä̃n. Tawꞌããts hẽ bë kamahä̃n do bë hã bahä̃nh ỹ bë kamahä̃n. Sahõnh hẽ sa bahä̃nh ỹ bë kamanahä̃n bä, dooh bë haja bä hëp ỹ hata bë do bä."
42,14,27,"Jé hëp ỹ nꞌaa tamo nꞌaa tahoop do tajeỹỹm bä, hꞌyyb nahedoo do nemon ỹỹ, dooh tahaja bä hëp ỹ hata tado bä —näng mä Jesus."
42,14,28,"Ti mꞌ, panyyg gó mꞌ tabaherꞌoot, pooj jé mꞌ baad mä ji hyb nꞌaa newëë, ji haja bä ta hꞌyyb hata ji ado bä. Ti taky hadoo:—Tób pä sꞌëëb haeh do tama doo, pooj jé dó tawꞌããts hẽ tahyb nꞌaa newëë tahaja bä ta wë hanäng do ta säm, sahõnh hẽ tahaja so bä ta tób."
42,14,29,"Daap tadu do bä, tanetsén nä bä ta säm, dooh ji hapëë bä ta baa bä tabawäd däk bä, ta säm bahëëj jëng. Tii bä ta wób rawajehëët ta hã: “Wät ta ti tób tama doo. Ahëëj jëng ta wë ta säm, kanaja nä tób”, näk da."
42,14,31,"Hahỹ panyyg see bë maa newëë: Kanebꞌooh do du doo pooj jé, dooh gꞌeeh sa wahë nꞌaa hyb nꞌaa newë, rahaja bä sa majĩĩ hã rajꞌaa ketsë, sa yd jé né paawä ta warahén nꞌaa? 20 miw ta majĩĩ warahén nꞌaa, 10 miw ta warahén tanyy bä?"
42,14,33,"Ti mꞌ taky hadoo:—Ti hyb nꞌaa, sahõnh hẽ ta wë hanäng doo, hëp ỹ nꞌaa tanerét doo, dooh tahaja bä hëp ỹ hata tado bä —näng mäh."
42,14,34,"Ti mꞌ taky hado kän:—Tawꞌããts hẽ ti jukiir. Ti hadoo né hẽ, tanadahꞌëëd wäd bä, tawꞌããts hẽ nado wäd.Jukiir nadahꞌëëd wät do hadoo, Jesus hã hꞌyy kaꞌeeh do hꞌyy gejë hõm doo."
42,15,1,"Bꞌéé kanapëë wät do panyyg nꞌaa hahỹỹhTi mꞌ Jesus ma metëëk bä mꞌ, sa wahë nꞌaa dajẽẽr gedaag nꞌaa, nesaa do moo hebꞌooh do na-ããj hẽ rabana, Jesus metëëk do ramaa newëë hyb nꞌaa."
42,15,2,"Ti hyb nꞌaa mꞌ, Pariséw, Mosees ky nꞌaa jawꞌyyk do ma mehetëk do na-ããj hẽ, raky hadoo:—Hahỹ ajꞌyy nesaa do moo hebꞌooh do tagadoo. Awëh na-ããj hẽ sa sii —näk mä sa kyyh."
42,15,3,Ti mꞌ Jesus baherꞌoot panyyg sa hã:
42,15,4,"—Bë see tanyy bä 100 bꞌéé, ta masããh, ti mꞌ 100 hedoo do see takanapëë wäd bä, dooh gꞌeeh teréd dó 99 hedoo do ta masããh, kanapëë wät do tabesoos hyb nꞌaa?"
42,15,5,"Ti tabawꞌyyt bä kä, tatsebee wät do hyb nꞌaa tatóg sooh ta nu kꞌyy hã, tamajëëh hyb nꞌaa kä."
42,15,6,"Tób bä takajaa bä kä, tanaëënh da ta najiis, tanaëënh ta wób ta pa hajꞌeenh doo, ratsebé hyb nꞌaa ta sii, ta masꞌãã see tawꞌyyt do hyb nꞌaa kä, kanapëë wät do paah."
42,15,7,"Bë ỹ maherꞌoot hahỹỹh —näng mä Jesus: Ti hadoo né da hỹ pong jé Pꞌop Hagä Do pa habong doo, takꞌëp da ratsebé baad nadoo do paa see hꞌyy kawareem bä Pꞌop Hagä Do hã. 99 hadoo baad habong doo, dooh hyb nꞌaa rahꞌyy kawereem pé sa hyb nꞌaa ratsebee né paawä, ta bahä̃nh ratsebé, sét hẽ baad nadoo do paa Pꞌop Hagä Do wë hꞌyy kawareem do hyb nꞌaa —näng mä Jesus."
42,15,8,"Moweed nepä wät do panyyg nꞌaa hahỹỹhTi mꞌ tabaherꞌoot ẽnh panyyg see gó. Ti mꞌ taky hadoo:—Ỹỹnh see wë tanyy bä 10 moweed kꞌããts tëg hawak do sꞌëëb, tii bä, ta see badoo wäd bä, tagataa däk ta bag, tabakoot tób, baad tabesoos da."
42,15,9,"Tabawꞌyyt bä kä, tanaëënh ta najiis, tanaëënh ta pa hajꞌeenh doo, ta sii ratsebé hyb nꞌaa moweed nepä wät do tawꞌyyt do hyb nꞌaa."
42,15,10,"Ta ti hadoo, Pꞌop Hagä Do ããs ta pa habꞌëëh do ratsebé nesaa do moo hewꞌëët do paa see Pꞌop Hagä Do hã tahꞌyy kawareem bä."
42,15,11,"Ajꞌyy ta yb wë matëëh do panyyg nꞌaa hahỹỹhTi mꞌ Jesus baherꞌoot ẽnh panyyg seeh. Ti mꞌ taky hadoo:—Ti awät ajꞌyy ma näng doo. Pawóp hẽ ta taah. Ta see pé noo gó, ta tꞌaah tagadꞌoo hadoo do ky hadoo ta yb hã: “Na ỹ karẽn no nꞌaa ỹỹ, madajëb nuuj jé no nꞌaa paah. Nayyw hẽ ỹ karẽn ỹ gadoo”, näng ta tꞌaah. Tii bä sa yb betyn hõm ta ma ta taah sa hã."
42,15,13,"Dooh tahajõõ nä bä ta ä̃h, tagadꞌoo hadoo do bata hõm kän sahõnh hẽ ta ma, ta yb mo hajꞌaa kä. Ti tabahõm kän dawëë, hëëj sꞌee hẽnh. Tꞌĩĩ hẽnh kä tabahäj kän sahõnh hẽ ta wë hanäng do paah. Tahꞌyyb däng do hã tabehꞌëënh."
42,15,14,Ti bahä̃nh kä ta dajẽẽr bahëëj jëë kän. Dooh wäd ta dajẽẽr kä. Tii bä awäd kän sah. Asa kän. Dooh tadoo wät péh.
42,15,15,"Ti ta tyw nꞌaa esóts kän tamoo wät doo. Ti awät ajꞌyy too yb masããh näng doo. Ti hã tabetsẽẽ tamoo wät doo. Ti tamoo wäd kän, too yb tahagãã kän. Too yb tanejë kän."
42,15,16,Takꞌëp ta ti ajꞌyy basa kän. Takarẽn paawä too yb waa tabawa. Dooh hanoo pé ta hã ta waa.
42,15,17,"Tii bä tatꞌyyd kamehĩĩn kän. Ta hꞌyyb gó taky hadoo: “Jajé, sahõnh hẽ ee sii moo bong doo, ee karom, dooh rasa bä. Anäng sa waa. Madꞌaak né sa waa. Ti ỹ basꞌas babä”, näng."
42,15,18,"“Tawꞌããts hẽ ỹ babaaj hõm ee wë”, näng ta kyyh. “Ỹ maherꞌoot ta ti ee”, näng. “ ‘Ee’, näng da këh ỹỹ”, näng, “ ‘nesaa do ỹ moo wäd wät Pꞌop Hagä Do hã, a hã na-ããj hẽ’, näng da këh ỹỹ”, näng ta kyyh ta hꞌyyb gó."
42,15,19,"Ti tahyb nꞌaa newëë ta hꞌyyb gó: “Ỹ etsẽẽ da ỹ moo wät doo. ‘A karom däg da ỹỹh. Dooh a tꞌaah ỹ doo wäd bä’, näng da ỹỹh”, näng ta hꞌyyb gó."
42,15,20,"Ti tababaaj nä kän pꞌaa hẽnh kä ta yb wë kä.Takajaa bä kä ta yb wë, dawëë naa ta yb gadoo. Baad ta yb gadoo. Dawëë naa tabahapäh bä, tatꞌyyd mehĩĩn. Ti tawajꞌaa däk ta wë, takedëng hyb nꞌaa. Tawaké däk, ta tapa tsanetsub wät takedëng do heen nꞌaa."
42,15,21,"Ti ta tꞌaah ky hadoo: “Ee”, näng, “nesaa do ỹ moo wäd wät Pꞌop Hagä Do hã, a hã na-ããj hẽ”, näng. “Dooh a tꞌaah ỹ mamaneëëj wäd bä”, näng ta kyyh. Ti ta yb ky hadoo ta karom hã: “Nayyw hẽ, bë mana saroor takꞌëp hanäm doo, ta hã bë dadäg. Ta ma poo heen nꞌaa, ta tsyym suun sii hẽ bë mana. Bë naboh booj yb tꞌaah hepuh doo, ër nejë häng doo, ër tsebé do tä nꞌaa”, näng. “Ër tsebé da, pꞌaa hẽnh tah ỹ kajaa do hyb nꞌaa”, näng."
42,15,24,"“Dajëp do hadoo hahỹ tah ỹỹ. Edëb wät pꞌaa hẽnh hỹỹ kä. Nepä wäd paah. Hỹỹ kä kawꞌyyt pꞌaa hẽnh”, näng ta yb kyyh ta karom hã. Tii kä ratsebee kän, rabajäm kän ta hyb nꞌaa kä."
42,15,25,"Ta tꞌaah seeh, wahꞌëëh hadoo do moo wät sa joom banäng bä. Ti nuuj jé takajaa. Wahꞌëëh hadoo do bajëng bä kä, tamaa newë däk ketẽn doo, kejäm doo. Ti tanaëënh sa karom seeh. Tabeaanh hëd nꞌaa ta tii."
42,15,27,"“A hỹỹj kaja nä pꞌaa hẽnh”, näng. “A yb mejũũ ãã naboh jat booj yb tꞌaah hepuh doo, ër tsebé do tä nꞌaa, baad takajaa do hyb nꞌaa”, näng sa karom kyyh ta hã."
42,15,28,"Ti wahꞌëëh hadoo do kawajꞌããn kän. Dooh takarẽn bä tajëë suun tób gó. Ti ta yb banyyh tamaherꞌoot hyb nꞌaa, tabajëë suun hyb nꞌaa. Dooh ta tꞌaah karẽn bä tamaa newë bä ta ti taherꞌoot doo. “Hajõõ ta baab takꞌëp ỹ moo wäd wät a sii”, näng ta yb hã. “Dooh noo gó õm ỹ ky nadaheeh péh”, näng. “Dooh noo gó tabadꞌop hẽ manꞌoos pé bꞌéé tꞌaah, najis ỹ daheeh ãã tsebé do tä nꞌaa”, näng ta kyyh. “Hỹỹ kä a tꞌaah mahanäng doo, ỹỹj hajõk sii heꞌỹỹh do hã tabahäj jëng do a dajẽẽr tababaaj nä bä kä, mamejũũ ranabooh booj yb hepuh doo!”, näng wahꞌëëh hadoo do ta yb hã."
42,15,31,"Ti ta yb ky hadoo: “Tah ỹỹ”, näng, “pa ỹ hadꞌyyt ti õm bagä”, näng ta yb kyyh. “Sahõnh hẽ wë ỹ haym doo, a ma hadꞌyyt né hẽ tii”, näng. “A hỹỹj ti hỹ dajëp do paa hadoo. Hỹỹ kä edëb wät pꞌaa hẽnh. Nepä wät do hadoo, pꞌaa hẽnh takawꞌyyt”, näng. “Ti hyb nꞌaa, tawꞌããts hẽ né hẽ tii dꞌ ër tsebé, tawꞌããts hẽ né hẽ jäm ji moo wät”, näng ta yb kyyh wahꞌëëh hadoo do hã —näng mä Jesus panyyg ky nꞌaa me mꞌ tamaherꞌoot."
42,16,1,"Ta kaser nꞌaa kamatakëë do panyyg nꞌaa hahỹỹhTi mꞌ ta ma matëg hã Jesus maherꞌoot hahỹ panyyg:—Ti awät ajꞌyy takꞌëp ma näng doo. Ta see pé noo gó ramaherꞌoot ta kaser nꞌaa ky nꞌaa. Dooh mꞌ baad tanä ta kariw nꞌaa ma, tahꞌëënh mä ta ma."
42,16,2,"Ti hyb nꞌaa tanaëëj kän ta wë. Teaanh ta hã: “Nyy dꞌ ti a ky nꞌaa ỹ ky nꞌaa napäh doo?”, näng. “Tawꞌããts hẽ maheen nꞌaa eta hõm dajẽẽr nꞌaa hã, ma ỹỹ hã na-ããj hẽ. Dooh da kaser ỹ nꞌaa mado wäd bä”, näng ta kariw nꞌaa kyyh."
42,16,3,"Ti ta hꞌyyb gó ta kaser nꞌaa ky hadoo: “Nyy dꞌ ỹ badꞌoo hỹỹ kä?”, näng. “Kariw ỹ nꞌaa dooh da takarẽn wäd bä ỹ moo wäd wät ta sii. Dooh ỹ haja bä takꞌëp hadoo do ỹ moo wäd bä. Ỹ nu mebyng na-ããj ỹ etsꞌẽẽ ub bä dajẽẽr”, näng ta kyyh ta hꞌyyb gó."
42,16,4,"Ti taky hadoo ẽnh ta hꞌyyb gó: “Ỹ hapëë däk hỹỹ kä nyy dꞌ ỹ badꞌoo, sa tób hẽnh ỹ ragadoo hyb nꞌaa, ỹ moo wät do bahëëj jëng bä”, näng ta kaser nꞌaa ta hꞌyyb gó."
42,16,5,"Ti tanaëënh ta wë sét kenꞌyyh ta kariw nꞌaa wë kũũt enäh doo. Pooj jé kajaa do hã tabeaanh: “Nyy hẽ a kũũt kariw ỹ nꞌaa wë?”, näng."
42,16,6,"“100 ta hood joom syyj”, näng ajꞌyy.Ti ta kaser nꞌaa ky hadoo: “Hahỹ a kũũt heen nꞌaa. Nayyw hẽ, merii däg ta heen nꞌaa papuuj”, näng. “Merii däg a kũũt 50”, näng ta kyyh ta hã."
42,16,7,"Ta see hã tabeaanh ẽnh: “A kũũt ẽnh kariw ỹ nꞌaa wë?”, näng ta kaser nꞌaa. “100 wog tiriig sꞌëëb”, näng kũũt näng do see kyyh. Ti ta kaser nꞌaa ky hadoo: “Hahỹ a kũũt heen nꞌaa. Papuuj merii däg. 80 wog da merii”, näng ta kyyh. Tii dꞌ hadꞌyyt tabedoo hõm ta wób sa hã."
42,16,8,"Tii bä ta kariw nꞌaa hyb nꞌaa meuunh ta hã, kamatakëë do hyb nꞌaa ta kaser nꞌaa paa kä, ta ma baad nanꞌyyh do paah —näng mä Jesus herꞌoot do panyyg.—Te hub né hẽ —näng Jesus. —Pꞌop Hagä Do hã hꞌyy kanaꞌeeh doo, baad rakamatakëë ta wób sa hã rabahedꞌoo do hã. Pꞌop Hagä Do hã hꞌyy kaꞌeeh do sa mahä̃nh rakamatakëë ta tii hã —näng mä Jesus."
42,16,9,"Ti mꞌ Jesus baherꞌood kän ta ma matëg sa hã panyyg ky nꞌaa kä:—Bë ỹ maherꞌoot —näng mäh. —Tawꞌããts hẽ badäk hahỹỹ bä hanäng do hã bë wë hanäng doo me ta wób bë masaa, bë najiis rabahadoo hyb nꞌaa kä. Tii bä da, ta jawén, bë wë hanäng do badoo wät bä kä, ti anyy kän bë gadoo do hỹ pong jé. Pꞌop Hagä Do gadoo da bë tꞌĩĩ hẽnh —näng mäh."
42,16,10,"Ti mꞌ Jesus ky hadoo:—Kanahën dꞌos hẽ ji ma hedoo doo, ji dajẽẽr hedoo doo, baad hanꞌyyh doo, hajõng do na-ããj hẽ baad tabanꞌyyh. Kanahën dꞌos hẽ hadoo do baad nanꞌyyh doo, hajõng do na-ããj hẽ dooh baad tanä bä. Ti hyb nꞌaa, badäk hahỹỹ bä bë wë hanäng do baad bë nanä bä, dooh da Pꞌop Hagä Do anꞌoo bä bë hã bë ma hehꞌäät do hỹ pong jé."
42,16,12,"Badäk hahỹỹ bä bë hã Pꞌop Hagä Do anoo do baad bë nanä bä, dooh bë ma hanoo pé bë hã hỹ pong jé —näng mäh."
42,16,13,"Ti mꞌ Jesus ky hado kän:—Dooh sa karom haja bä pawóp ta kariw nꞌaa sii tamoo wäd bä séd noo gó. Tii dꞌ tahado bä, ta kariw nꞌaa see dooh takamahä̃n bä, ta see ti takamahä̃n. Ta see wë da baad tamoo wät da, ta see taty nꞌaa gesꞌyyk da. Ti hadoo bë hã. Dooh bë haja bä bë hꞌyy keséj bä. Dooh bë haja bä Pꞌop Hagä Do hã bë hꞌyyb däg bä, dajẽẽr hã na-ããj hẽ bë hꞌyyb däng bä —näng mä Jesus."
42,16,14,"Pariséw dajẽẽr mä ragenꞌaak. Ti hyb nꞌaa Jesus herꞌoot do ramaa napäh bä mꞌ, raky nꞌaa rejãã mä Jesus."
42,16,15,"Ti mꞌ Jesus ky hadoo sa hã:—Jꞌooj madäk doo me bë ky kenꞌyym ta wób sa matym gó. Ti hado né paawä bë hꞌyyb, Pꞌop Hagä Do hapäh bë hꞌyyb tym. Pꞌop Hagä Do makꞌyyts däk badäk hahỹỹ bä hanäng do takꞌëp rakamahä̃n doo."
42,16,16,"Pꞌop Hagä Do ky nꞌaa jawꞌyyk do ky nꞌaa hahỹỹhTi mꞌ Jesus ky hadoo:—Jowãw nu gahemꞌuun do kajaa do pooj jé, Mosees ky nꞌaa jawꞌyyk doo, Pꞌop Hagä Do ky nꞌaa rod rerih do paa kametëëk paah. Hỹỹ kä, Pꞌop Hagä Do bagꞌããs do ky nꞌaa hanäm do kametꞌëëg däg kän. Hajõk takꞌëp rahꞌyyb hedoo, Pꞌop Hagä Do bagꞌããs do karapee rabahadoo hyb nꞌaa."
42,16,17,"Ti hado né paawä, Pꞌop Hagä Do ky nꞌaa jawꞌyyk do dooh tahëëj bä. Wë, badäk hahỹ hëëj gawatsig né paawä, Pꞌop Hagä Do ky nꞌaa jawꞌyyk do dooh tagawatsig bä. Dooh ta bód hadꞌos pé gawatsik péh."
42,16,18,"Ti hyb nꞌaa, jé ta ỹỹm heréd hõm doo, tii bä ỹỹnh see hã takatꞌëë däg bä, nesaa doo, Pꞌop Hagä Do ganadoo do tamoo wät. Ta see ỹỹm sii heꞌỹỹh do hado däk tii. Ajꞌyy see gatꞌëë däg bä ỹỹnh ta patug heréd hõm doo, nesaa doo, Pꞌop Hagä Do ganadoo do tamoo wät. Ta see ỹỹm sii heꞌỹỹh do hado däk tii —näng mä Jesus."
42,16,19,"Takꞌëp ma näng do Rasaro daheeh panyyg nꞌaa hahỹỹhTi mꞌ panyyg gó mꞌ Jesus tabehꞌũũm. Ti mꞌ taky hadoo:—Hỹ hadoo ajꞌyy takꞌëp wekãp doo. Takꞌëp ky nꞌaa gebah, hetsooh, ta saroor ta hã hadäk doo. Takꞌëp hanäm doo gó tabawäd hadꞌyyt hẽ."
42,16,20,"Ta tób noo bä tabahäng ajꞌyy kasuud is doo, ta waa hetsꞌẽs doo. Nahëë nyy is ta tii. Rog manahuuh do tii. Rasaro ta häd. Takꞌëp takarẽn paawä tabawëh, takꞌëp wekãp do tä hyyj kajäk do tũũ. Awaar rahedẽp ta rog, ta tii bä tabahëës bä."
42,16,22,"Ti ajꞌyy hetsꞌẽs do dajëp bä kä, ããs ramasäg kän ta hꞌyyb tym hỹ pong jé kä, Abaraãm pa. Ti takꞌëp wekãp do dajëb kän na-ããj hẽ. Ti radakä jëng, tabanesaa hẽnh kä tabahõm."
42,16,23,"Tabanesaa hẽnh takꞌëp tabahoop bä kä nesaa doo, dawëë naa tabahapäh Abaraãm, Rasaro häd näng doo kä, ta pa."
42,16,24,"Ti wekãp do ky hadoo Abaraãm hã, takꞌëp ta kyyh: “Wahëh ỹỹ, Abaraãm”, näng, “ỹ matꞌyyd mehĩĩn”, näng ta kyyh. “Mamaherꞌood Rasaro ta moo poo tadatu naëng tahehꞌoos, nagat ỹ tadahꞌẽẽm hyb nꞌaa”, näng. “Takꞌëp ỹ bahoop baju doo, hahỹ tëëg hõõh”, näng wekãp do paa kyyh."
42,16,25,"Ti Abaraãm ky hadoo ta hã: “Tah ỹỹ”, näng, “mahyb nꞌaa esꞌee baad mabawät do paah. Sahõnh paa tabanäng makarẽn doo”, näng. “Rasaro paa ti dooh. Nesaa do tagadoo paah. Hỹỹ kä baad ta hã kä. Hỹỹ kä hꞌyy gadajaa kän. Õm hỹỹ kä hahoop nesaa doo”, näng Abaraãm kyyh."
42,16,26,"“Ti anäng gaeh gadarong doo, tꞌõp gajëng do ta baa besuu. Babä naa karẽn pé tꞌĩĩ hẽnh tahõm bä, dooh tahaja bä. Tꞌĩĩ hẽnh naa na-ããj hẽ, dooh tahaja bä ẽnh”, näng Abaraãm kyyh takꞌëp ma näng do paa hã."
42,16,27,"Ti ajꞌyy betsẽẽ Abaraãm hã takꞌëp, ti mꞌ taky hadoo: “Wahëh ỹỹ”, näng, “mamejõ Rasaro tabahyng ee tób hẽnh”, näng. “Ti abong nä ji ma poo oow pé wakãn haa tii bä”, näng ta kyyh. “Mamejõ baad tamaherꞌoot, babä takꞌëp ji ahoop doo bä ranana hyb nꞌaa nemon ỹỹ”, näng takꞌëp ma näng do paa kyyh."
42,16,29,"Tii bä Abaraãm ky hadoo: “Dooh. Ti anäng Mosees erii wät do paah, Pꞌop Hagä Do ky nꞌaa rod rerii bong do paah. Tawꞌããts hẽ ti né ramaa newë ranerꞌoot bä. Tii hã rapanyyg enä kän”, näng Abaraãm."
42,16,30,"“Dooh, wahë ỹ nꞌaa”, näng ajꞌyy. “Sét hẽ dejëp do mahang ganä wäd bä, sa wë tahõm bä, tii bä kä da rahꞌyy kawereem Pꞌop Hagä Do wë”, näng ajꞌyy kyyh."
42,16,31,"Ti Abaraãm ky hadoo: “Mosees erii wät do paah, Pꞌop Hagä Do ky nꞌaa rod rerii bong do paa ramaa nanewë bä, tii bä na-ããj da dooh ramaa newë bä ganä wät doo”, näng Abaraãm kyyh takꞌëp wekãp do paa hã."
42,17,1,"Nesaa do hã ta see ji hꞌyyb tatuk do ky nꞌaa hahỹỹhTi mꞌ Jesus ky hadoo ta ma matëg hã:—Tanyy hadꞌyyt né hẽ nesaa do hã ji tahꞌyyb tatuk doo. Ti hado né paawä da, Pꞌop Hagä Do rejãã da nesaa do hã hꞌyyb tatuk do du nꞌaa doo —näng mäh. —Baad nado né paawä pä ta jawyyg nꞌaa ji hã ranu hũũ däg bä, ji radawäts tu tame tꞌõp ji pahä̃s hyb nꞌaa, ti bahä̃nh takꞌëp baad nado ji hã da, ky nꞌaa netsëëh do seeh, hahỹ karapee hedoo doo, hã ỹ hꞌyy kaꞌeeh doo, ji hꞌyyb tatug bä, nesaa do tamoo wät hyb nꞌaa —näng mäh."
42,17,3,"—Ti hyb nꞌaa, baad bë hyb nꞌaa matakä, ji hꞌyyb tanatuk hyb nꞌaa ta seeh —näng mäh.—A da hadoo doo, hã ỹ hꞌyy kaꞌeeh do seeh nesaa do tamoo wäd bä, mageä̃m, tamoo nawät hyb nꞌaa baad nadoo doo. Nesaa do hã tatꞌyyd kamehĩĩn bä, tawꞌããts hẽ mahyb nꞌaa mabaan hõm ta hã tii bä."
42,17,4,"Ji hyb nꞌaa mabaan do ky nꞌaa hahỹỹhSéd noo gó né hẽ 7 nuu me nesaa do a wë tamoo wäd bä, 7 nuu me tetsꞌẽẽ bä mamabaan hyb nꞌaa, tawꞌããts hẽ baad mahyb nꞌaa mabaan hõm né hẽ —näng mä Jesus."
42,17,5,Ji hꞌyy kaꞌeeh do ky nꞌaa hahỹỹhTi mꞌ 12 hedoo do Jesus mejũũ do raky hadoo ta hã:—Takꞌëp manꞌoo magyys hẽ Pꞌop Hagä Do hã ãã hꞌyy kaꞌeeh hyb nꞌaa —näk mäh.
42,17,6,"Ti mꞌ Jesus ky hadoo:—Motaad häd näng do tym, nu nadꞌëët do ta tym. Ti tahanyy bä paawä bë hꞌyy kaꞌeeh doo, tii bꞌ bë haja paawä hahỹ bꞌaa bë mejũũ takadawäts nyyh, takadawäts tu ta me akajar me. Bë paawä taky daheeh —näng mäh."
42,17,7,"Ti mꞌ panyyg gó mꞌ tabehꞌũũm. Ti mꞌ taky hadoo:—Ji karom kanepꞌaak do gëëw gó tamoo wät do jawén paa bä tabajëng bä kä, bꞌéé tahagãã wät do jawén paa bä tabajëng bä kä, dooh ta kariw nꞌaa anꞌoo nä bä nayyw hẽ ta waa tabawa. Tabawëh pooj jé ta kariw nꞌaa mejũũ da tamoo wät ta tä nꞌaa, tii bä tamana kän ta kariw nꞌaa tä kä. Tii bä kä, ta kariw nꞌaa bahajaa bä kä tawëh doo, tii bä kä ta karom bawëë kän. Ta karom moo hewꞌëët ub né tii. Ti hyb nꞌaa, “tawꞌããts hẽ” ta kariw nꞌaa naherꞌoot ta hã."
42,17,10,"Ti hado kän bë hã kä. Sahõnh hẽ bë bahaja däk bä bë Pꞌop Hagä Do mejũũ doo, tawꞌããts hẽ hahỹỹ da da bë kyyh: “Ãã moo hebꞌooh do né hẽ tii. Dooh ãã gahëën bä ãã hã Pꞌop Hagä Do jꞌaa etsë doo, tamejũũ do ãã bahajaa do hyb nꞌaa”, bë noo da —näng mä Jesus ta ma matëg sa hã."
42,17,11,"Ajyy rog manehꞌuuh do Jesus heso hõm do panyyg nꞌaa hahỹỹhTi mꞌ Jerusarẽnh hẽnh Jesus bahõm bä, Samarija häd näng do häj nꞌaa, Garirej häj nꞌaa baa besuu nꞌaa me tamahõm."
42,17,12,"Panang see bä takajaa bä kä, tamamuun 10 ajyy, rog manehꞌuuh do sa nahëëh. Dawë mä rababꞌëëh. Ti mꞌ takꞌëp mä ranaëënh:—Jesus, ãã Wahë Nꞌaa —näk mäh. —Matꞌyyd mehĩĩn ããh! —näk mäh."
42,17,14,"Ti mꞌ Jesus bahapäh bä mꞌ taky hadoo sa hã:—Bë ahõm nä Pꞌop Hagä Do tób nꞌaa yt hã moo hebꞌooh do sa wë, bë hã rahegꞌããs hyb nꞌaa bë heso padäg bä —näng mäh.Ti mꞌ rabahõm. Ramahõm me mꞌ rameheso padëëk."
42,17,15,"Ti mꞌ sét hẽ mꞌ matëh nä Jesus wë, tahapäh do hyb nꞌaa hasꞌoo däk doo. Takꞌëp mä ta kyyh. Pꞌop Hagä Do tajꞌaa etsëë kän. Tũũ takadawäts hyng Jesus bagëët bä, tawehꞌëëh hyb nꞌaa. Ti mꞌ taky hadoo:—Tawꞌããts hẽ Jesus. Ỹ mahaso däk! —näng mäh.Samarija buuj mä ta tii."
42,17,17,Ti mꞌ Jesus ky hadoo:—Nꞌyy hẽnh ta wób? —näng mäh. —Ỹ heso hõm sahõnh hẽ. Hëd nꞌaa sahõnh hẽ ranana? —näng mäh.
42,17,20,"Pꞌop Hagä Do bagꞌããs do panyyg nꞌaa hahỹỹhTi mꞌ ta see pé noo gó, Pariséw reaanh Jesus hã:—Ny noo gó sahõnh hẽ Pꞌop Hagä Do bagꞌããs do du däk? —näk mäh.Ti mꞌ Jesus ky hadoo:—Sahõnh hẽ Pꞌop Hagä Do bagꞌããs do du däk doo, dooh da ji hapëë bä ji matym me ta heen nꞌaa —näng mäh."
42,17,22,"Ti mꞌ taky hadoo ta ma matëg sa hã:—Ti awät da ti noo gó takꞌëp nesaa do ji wë. Ti noo gó da takꞌëp da bë karẽn ỹỹh, Ajꞌyy Hadoo Do Hỹ Pong Jé Hana Do bë bahapäh. Sét nuu me hadoo pé da bë karẽn bë bahegꞌããs. Dooh da bë haja nä bä bë hegãã bä."
42,17,23,"Ta wób da daap da bë rapanäk ỹ kajaa doo. “Wät hahỹỹh”, näk da ta wób. “Wät nanäng”, näk da ta wób. Bë ky dahé manä ta ti hedoo doo."
42,17,24,"Ỹỹh, Ajꞌyy Hadoo Do Hỹ Pong Jé Hana Do kajaa bä, sahõnh hẽ da ỹ rabahapäh. Hawyp doo, wë hã naa jé padꞌyyt hẽ sahõnh hẽ tabawag hõm do ji hapäh do hadoo da ỹ kajaa do rabahapäh."
42,17,25,"Ti pooj jé da ỹỹh, Ajꞌyy Hadoo Do Hỹ Pong Jé Hana Doo, hajõng da takꞌëp ỹ ahoop näh. Badäk hahỹỹ bä da hẽ habong do ỹ raty nꞌaa gesꞌyyk da."
42,17,26,"Pꞌooj ub, Nowéh häd näng do hawät noo gó habong doo da né da rababok da ỹỹh, Ajꞌyy Hadoo Do Hỹ Pong Jé Hana Do kajaa do pooj jé."
42,17,27,"Sahõnh hẽ tabagꞌyyp do pooj jé, hꞌyy kanapꞌeed gó rababok. Ratsebé do waa nꞌaa reëëk, ratsebé do waa nꞌaa rawa. Rakehetꞌëë doo da raketëë. Dooh rahyb nꞌaa peet péh. Tii dꞌ né rabadꞌoo marakate gó Nowéh rabajëë pꞌëë bä kä. Ti mꞌ rabagyyb kän, ti mꞌ sahõnh hẽ radejëb kän."
42,17,28,"Ti hadoo né hẽ mꞌ Róh häd näng do hawät noo gó ẽnh. Hꞌyy kanapꞌeed né hẽ mꞌ ti noo gó ẽnh. Ramoo hebꞌooh paa mꞌ ratsebé do wa nꞌaa, reëëk ratsebé do waa nꞌaa. Rahesäm paa mꞌ, rahetsẽ paa mꞌ, rahejóm paa mꞌ, ratahemꞌaa sa tób."
42,17,29,"Sa panang, Sodoma häd näng do Róh beréd hõm bä kä mꞌ, tëëg hõõ, sawꞌaak do mahỹỹnh doo, kajäk sa jó. Ti mahỹỹj mä sahõnh hẽ ragawatsig hõm Sodoma panang buuj."
42,17,30,"Ti hadoo né da, dooh rahꞌyy kapꞌeed bä, ỹỹh, Ajꞌyy Hadoo Do Hỹ Pong Jé Hana Do kajaa do pooj jé."
42,17,31,"Ti noo gó kä, pꞌop tób gadäk do jó hasooh péh, tawꞌããts hẽ da dooh tajëë suun bä tób gó, ta hꞌëëd tabehëën hyb nꞌaa paawä. Tawꞌããts hẽ nayyw hẽ takejën hõm, tabedëp hyb nꞌaa. Ti hadoo né da ta joom hood hẽnh hawät doo. Tawꞌããts hẽ nayyw hẽ da takejën hõm. Tawꞌããts hẽ dooh tajëë bä, tehëën bä ta hꞌëëd hedoo doo."
42,17,32,"Bë hyb nꞌaa newë Róh ỹỹm ti noo gó.Róh ỹỹj wén dajëp, ta wakꞌããb takamahä̃n do hyb nꞌaa!"
42,17,33,"Jé badäk hahỹỹ hã ji hawät do hã takꞌëp kamahä̃n doo, ta ma hyb nꞌaa hawät péh, dooh da Pꞌop Hagä Do wë tanu dëë bä. Jé ta wë hanäng do heréd hõm péh, dooh ta hã tabaa esꞌĩĩ bä, edëp da, Pꞌop Hagä Do wë da tanu däng."
42,17,34,"Ỹ kajaa bä kä, pawóp hẽ haꞌỹỹh do sa see da ỹ mahũũm si ỹỹ, ta see da keréd hõm."
42,17,35,"Pawóp hẽ hedoo pé ỹỹj tiriig ramoo bok do sa see da ỹ mahũũm si ỹỹ, ta see da ỹ eréd gëët. ["
42,17,37,Ti mꞌ ta ma matëg rabeaanh:
42,18,1,"Patug tamah do panyyg nꞌaa hahỹỹhTi mꞌ panyyg gó mꞌ Jesus ma metëëk ta ma matëg hã, raky nꞌaa etsꞌẽẽ hadꞌyyt hyb nꞌaa, ranerét hyb nꞌaa raky nꞌaa etsẽẽ doo."
42,18,2,"Ti mꞌ taky hadoo:—Sa panang bä ti awät ajꞌyy takꞌëp hyb nꞌaa jawyk doo, baad hadoo do baad nadoo do rod nꞌaa. Dooh Pꞌop Hagä Do hã tahꞌyy kae bä ti ajꞌyy. Dooh tawehëë bä ta wób."
42,18,3,"Ti ỹỹnh patug tamah do tetsꞌẽẽ hadꞌyyt hẽ, tamasa hyb nꞌaa ta majĩĩ ky nꞌaa."
42,18,4,"Pooj jé dó, dooh tahyb nꞌaa pꞌeed bä, dooh taky dahé bä ỹỹnh herꞌoot doo. Ti ta jawén kä, taky hadoo ta hꞌyyb gó: “Dooh né paawä Pꞌop Hagä Do hã ỹ hꞌyy kae bä, dooh né paawä ta wób ỹ wehëë bä, ỹ masa dó hỹỹ kä, ỹ mo nꞌaa jesuu hỹỹ kä. Ỹ mo nꞌaa najesu bä, ỹ ky napꞌeed bä, ỹ dꞌ hꞌyyb napan däg, ỹ tahꞌyyb panasä hadꞌyyt do hyb nꞌaa”, näng ajꞌyy hyb nꞌaa jawyk do kyyh ta hꞌyyb gó —näng mä Jesus. Series, "
42,18,6,Ti mꞌ Jesus ky hadoo:—Bë hyb nꞌaa newë ajꞌyy ky nꞌaa kaherꞌoot do hã. Bë hyb nꞌaa newë ta ti kametëëk doo —näng mäh.
42,18,7,"—Ky nesꞌaa né paawä ta ti ajꞌyy hyb nꞌaa jawyk doo, ta jawén kä tamasaa kän. Ti bahä̃nh Pꞌop Hagä Do ky enyym. Baad Pꞌop Hagä Do masa, baad tamo nꞌaa jesuu ta wë tasëëw hõm doo, ta hã hadꞌyyt hẽ ky nꞌaa etsẽẽ doo. Dooh bäp peej ji gadaa bä Pꞌop Hagä Do anꞌoo bä. Nayyw hẽ tagadoo ji ky nꞌaa etsẽẽ doo. Nayyw hẽ baad hadoo do tabanoo ji hã —näng mäh.Ti mꞌ tabeaanh:—Ỹỹh, Ajꞌyy Hadoo Do Hỹ Pong Jé Hana Do kajaa bä, ỹ awꞌyyt gꞌee da badäk hahỹỹ bä hã ỹ hꞌyy kaꞌeeh doo? —näng mä Jesus."
42,18,9,"Pariséw, dajẽẽr gahedak do daheeh panyyg nꞌaa hahỹỹhTi mꞌ Jesus ma metëëk do maa newꞌëë do mahang ti abong mä ta wób, baad ub, Pꞌop Hagä Do karẽn doo da rababok redꞌoo doo, sa hã hẽ rahegãã bä. Kasabꞌee do me ta wób ramakyys. Sa hã mꞌ Jesus baherꞌoot hahỹ panyyg:"
42,18,10,"—Ti abong pawóp hẽ ajyy Pꞌop Hagä Do tób nꞌaa hẽnh hahꞌũũm doo, Pꞌop Hagä Do hã raky nꞌaa etsẽẽ hyb nꞌaa. Sét hẽ Pariséw, ta see sa wahë nꞌaa dajẽẽr nꞌaa gahedak doo.Dooh mꞌ ragenaag bä dajẽẽr Roma buuj hã kanꞌoo däk do gahedaag nꞌaa."
42,18,11,"Ti Pariséw, ta mꞌaa hẽnh mä tabagꞌëëd däk, ti mꞌ taky nꞌaa etsẽẽ. “Pꞌop Hagä Doo”, näng, “a hã ỹ hꞌyyb tsebé, dooh ta wób nesaa do moo hebꞌooh do ỹ hado bä do hyb nꞌaa. Dooh wahedꞌii do ỹ do bä. Dooh nesaa do moo hedꞌoo do ỹ do bä. Dooh ta wób sa ỹỹm sii heꞌỹỹh do ỹ do bä. Dooh hahỹ dajẽẽr gahedak do hadoo ỹ hado bä”, näng. “Pawóp nuu me sét semaan kenꞌyyh õm ỹ hyb nꞌaa esee ỹ noo kanawa doo me. Sahõnh hẽ ỹ gadoo do uuh ỹ anꞌoo hadꞌyyt a hã”, näng Pariséw kyyh Pꞌop Hagä Do hã."
42,18,13,"Dajẽẽr gahedak doo, dawëë tabagëët. Dooh hỹ pong jé taty däg bä, rabahedꞌoo doo da raky nꞌaa etsẽẽ bä. Ta hꞌyyb tagedyyk tꞌyyd kamehĩĩn do ky nꞌaa. Ti taky hadoo: “Pꞌop Hagä Doo, ỹ matꞌyyd mehĩĩn”, näng. “Nesaa do moo hewꞌëët do ỹỹh”, näng ta kyyh —näng mä Jesus panyyg gó taherꞌoot doo."
42,18,14,"Ti mꞌ Jesus ky hadoo:—Bë ỹ maherꞌoot baad ub —näng mäh. —Sa tób hẽnh rababaaj hõm bä kä, dajẽẽr gahedak do ky nꞌaa etsẽẽ do Pꞌop Hagä Do gadoo. Ta ti tii, baad hado däk ta hꞌyyb tym Pꞌop Hagä Do anꞌoo bä. Pariséw, ti dooh Pꞌop Hagä Do gado bä. Sahõnh hẽ sa daaj hẽ kawehꞌëëh doo, nu mebyy bong da, ta wób sa yd jé da ranu gapadäg hõm. Jé ta daaj hẽ kawanehꞌëëh doo, rawehꞌëëh da Pꞌop Hagä Do anꞌoo bä —näng mä Jesus."
42,18,15,"Karepé Jesus ky nꞌaa edëng do panyyg nꞌaa hahỹỹhTi mꞌ ta wób ramenaa sa taah nedꞌëëd is do Jesus wë, sa hã Jesus moo däng hyb nꞌaa, taky nꞌaa edëng hyb nꞌaa. Ti mꞌ ta ma matëg rageꞌỹỹm mäh."
42,18,16,"Ti mꞌ karepé Jesus naëënh ta wë, ti mꞌ taky hadoo ta ma matëg sa hã:—Na ramena karepé wë ỹỹ. Bë geä̃m manäh! Hahỹ karepé hꞌyy kaꞌeeh do hadoo, ti né hẽ Pꞌop Hagä Do bagꞌããs do karapee hedo padëëk doo —näng mäh."
42,18,18,"Takꞌëp ma näng do panyyg nꞌaa hahỹỹhTi mꞌ ajꞌyy sa wahë nꞌaa see eaanh mä Jesus hã. Ti mꞌ taky hadoo:—Baad õm ma matëg! —näng mäh. —Nyy da ỹ badꞌoo edëb hadꞌyyt do gadoo hyb nꞌaa, Pꞌop Hagä Do pa ỹ bawät hyb nꞌaa kä? —näng mä ajꞌyy kyyh."
42,18,19,"Ti mꞌ Jesus ky hadoo ta hã:—Hëd nꞌaa baad ub hã ỹ mabanäng? —näng mäh. —Jããm hẽ Pꞌop Hagä Doo, baad hadoo doo. Dooh ta see pé baad hadoo péh —näng mäh."
42,18,20,"—Mahapäh hahỹ Pꞌop Hagä Do ky nꞌaa jawꞌyyk doo: “Aä̃ manä a ỹỹm nadoo do sii, a patug nadoo do sii. Manaboh manä a da hadoo doo. Etsëëg manäh. Daap hẽ maky nꞌaa tapa manä ta wób. Mawehëë a yb, mawehëë a ỹỹn” Dew- —näng Jesus ta hã, Pꞌop Hagä Do ky nꞌaa jawꞌyyk do hã."
42,18,21,"—Pꞌooj ub, ỹ karapee noo gó ỹ panyyg kadeheeh né hẽ tii hã —näng mä ajꞌyy Jesus hã."
42,18,22,"Ti mꞌ taherꞌoot do Jesus maa napäh bä kä, taky hadoo ta hã:—Sét hẽ ti hawät a hã —näng mäh. —Mesëëm hõm sahõnh hẽ a wë hanäng doo. Manꞌoo ta säm paa kasꞌuut do sa hã. Tii dꞌ madoo bä, hỹ pong jé magadoo da takꞌëp baad hadoo do Pꞌop Hagä Do hanaa. Ti jawén, ana wë ỹỹ, hëp ỹ hata mabahadoo hyb nꞌaa kä —näng mä Jesus kyyh ta hã."
42,18,23,"Ti mꞌ ta hã Jesus herꞌoot do ajꞌyy maa napäh bä mꞌ, hꞌyy katón wät mäh, takꞌëp tawekãp do hyb nꞌaa."
42,18,24,"Ti mꞌ Jesus ty gadäk ta wë, ti mꞌ taky hadoo:—Hejoonh né hẽ wekãp do sa hã Pꞌop Hagä Do bagꞌããs do karapee nꞌaa rabahadoo hyb nꞌaa —näng mäh."
42,18,25,"—Hejooj né paawä kameer hã tatabëëj bä gatsꞌuus doo gó, ta bahä̃nh tabahejoonh wekãp do sa hã, Pꞌop Hagä Do bagꞌããs do karapee nꞌaa rabahadoo hyb nꞌaa —näng mäh."
42,18,26,"Tii bä mꞌ, ta ti maa napꞌëëh do raky hadoo:—Jaa ẽnh ti Pꞌop Hagä Do wë hasëëk ẽnh? —näk mäh."
42,18,27,"Ti mꞌ Jesus ky hadoo:—Ji daaj hẽ ji nahaja bä paawä Pꞌop Hagä Do wë ji asꞌëëg bä, Pꞌop Hagä Do hajaa ta wë ji tamasäk —näng mäh."
42,18,28,"Ti mꞌ Peed ky hadoo:—Sahõnh hẽ ãã wë hanäng do paa ãã beréd hõm, a hataa ãã bahadoo hyb nꞌaa —näng mäh."
42,18,29,"Ti mꞌ Jesus ky hadoo sa hã:—Né hup ỹ né hẽ hahỹ ỹ herꞌoot doo: Pꞌop Hagä Do bagꞌããs do hyb nꞌaa heréd hõm pé ta tób, heréd hõm do ta ỹỹm, ta wakããn, ta yb, ta ỹỹn, ta taah, ta bahä̃nh hajõng da tagadoo badäk hahỹỹ bä ta mabaj. Ta jawén kä, hỹ pong jé kä tagadoo da edëb hadꞌyyt doo. Pꞌop Hagä Do pa tabawäd hadꞌyyt da —näng mä Jesus kyyh."
42,18,31,"Pꞌaa hẽnh Jesus herꞌoot tadajëp do ky nꞌaa panyyg nꞌaa hahỹỹhTi mꞌ sa mꞌaa hẽnh Jesus naëënh 12 hedoo do ta ma matëg. Ti mꞌ taky hadoo sa hã:—Ër ahꞌũũm Jerusarẽnh hẽnh —näng mäh. —Sahõnh hẽ Pꞌop Hagä Do ky nꞌaa rod rerii bong do paah, Ajꞌyy Hadoo Do Hỹ Pong Jé Hana Do ky nꞌaa hã, kametä däg kän hỹỹ kä hã ỹỹ —näng mäh."
42,18,32,"—Ỹ da rahaëëj däk Judah buuj nadoo do sa moo gó —näng mäh. —Ỹ da raky nꞌaa ejꞌees. Ỹ da raky nꞌaa rejãã. Ỹ da rahetsoos. Ỹ da rahewyyh. Ỹ da radajëëb kän —näng mäh. —Tamawoob hẽ ä̃h ỹ jawén paa bä, ỹ dꞌ ganä wäd kän —näng mä Jesus."
42,18,34,Dooh mꞌ Jesus ma matëg rahꞌyy genä bä Jesus herꞌoot do hã. Kejën Jesus hanäng pé ta ti sa hã. Dooh mꞌ rahꞌyyb mepëë bä Jesus herꞌoot do hã.
42,18,35,"Ty tamah do panyyg nꞌaa hahỹỹhTi mꞌ panang Jerikó häd näng doo bä Jesus kajaa bä kä mꞌ, ti ahäng mä ta tyw nꞌaa nabyy me ty tamah doo. Tahetsẽ mä dajẽẽr ta tii me tebës do sa hã."
42,18,36,"Ti mꞌ hajõk do ta tii me mꞌ tabꞌëës do tamaa napäh bä mꞌ, teaanh sa hã hꞌëëd ta tii."
42,18,37,"Ti mꞌ raky hadoo ta hã:—Jesus, Nasaréh hẽnh naa, ti ti tabës —näk mä ta hã."
42,18,38,"Ti mꞌ tageëëj wät. Hahỹỹ da mꞌ ta kyyh:—Matꞌyyd mehĩĩn ỹỹh, Jesus, Dawi panaa! —näng mäh."
42,18,39,"Ti mꞌ poo hẽnh hahꞌũũm do raky geꞌỹỹm, bag hẽnh tabahäng hyb nꞌaa. Raky geä̃m né paawä mꞌ, takꞌëp tageëëj wät tii bä:—Matꞌyyd mehĩĩn ỹỹh, Dawi panaa! —näng mäh."
42,18,40,"Ti mꞌ Jesus baym. Ti mꞌ tamejũũ ramanaa ta wë. Pꞌeets hẽ Jesus wë tabagꞌëëd däk bä mꞌ, Jesus beaanh ta hã:"
42,18,41,—Hꞌëëd ti makarẽn ỹ moo wät a hã? —näng mäh.—Takꞌëp Hyb Nꞌaa Jawyk Doo —näng mäh. —Ỹ karẽn ỹ begãã däk —näng mäh.
42,18,42,"Ti mꞌ Jesus ky hadoo ta hã:—Mabegãã däg —näng mäh. —Hã ỹ mahꞌyy kaꞌeeh do hyb nꞌaa õm hasꞌoo däkDawi makũ panaa mahang ti ganyyh da ji hꞌyyb tym dëëb, Pꞌop Hagä Do ky nꞌaa enooh paa pꞌooj ub Dawi hã. Jesus né hẽ tii, Pꞌop Hagä Do ky nꞌaa enooh do paa ajꞌyy ty tsahẽt do ky daheeh. Ti hyb nꞌaa “õm hasꞌoo däk hã ỹ mahꞌyy kae däk do hyb nꞌaa”, Jesus wén näng. —näng mäh."
42,18,43,"Ti mꞌ nayyw hẽ mꞌ tabahapëë däk. Ti mꞌ tabahõm kän Jesus sa jawén. Pꞌop Hagä Do hã mꞌ tajꞌaa etsëë kän. Hajõk do na-ããj mäh, rabahapäh bä mꞌ, rajꞌaa etsë né hẽ mꞌ tii dꞌ ẽnh."
42,19,1,"Sakéw häd näng do panyyg nꞌaa hahỹỹhTi mꞌ Jesus bajëë suun panang Jerikó häd näng do noo bä. Ti mꞌ panang me mꞌ tatabës. Tii bä mꞌ ti awät mä ajꞌyy Sakéw häd näng doo. Dajẽẽr gahedꞌaak do wahë nꞌaa see mꞌ ta ti Sakéw. Takꞌëp mä ta ma näng. Takarẽn paawä mꞌ Jesus tahegꞌããs. Dooh mꞌ tahaja bä, tũũ tanu däg is do hyb nꞌaa, hajõk do raty gasuu do hyb nꞌaa mꞌ."
42,19,4,"Ti mꞌ sa pooj jé tawajꞌaa hõm, bꞌaa hã mꞌ tabasꞌëëg sooh, tabahegꞌããs hyb nꞌaa baad ub Jesus hana doo."
42,19,5,"Bꞌaa basooh bä mꞌ Jesus kajaa bä mꞌ, tabahegꞌããs pꞌop bꞌaa hã, ti mꞌ taky hadoo Sakéw hã:—Nayyw hẽ ahyyh —näng mäh. —Badah a tób bä ỹ nu däng —näng mäh."
42,19,6,"Ti mꞌ tabahy gëët, hꞌyyb tsebé doo me tagadoo Jesus ta tób bä."
42,19,7,"Sahõnh hẽ mꞌ rabahapäh bä mꞌ ta tii, baad nadoo doo me mꞌ ramaherꞌoot. Baad nado mꞌ ti sa hã. Hahỹỹ da mꞌ sa kyyh:—Nesaa do moo hewꞌëët do tób hẽnh tabajëë suun. Tawëh ta sii —näk mäh."
42,19,8,"Ti mꞌ Sakéw basꞌëëg gëët, ti mꞌ Jesus hã taky hadoo:—Hyb nꞌaa jawyk doo —näng mäh. —Ỹ anoo hỹỹ kä wakãp ỹ bód, ỹ gakook kasꞌuut do sa hã —näng mäh. —Ỹ wadꞌii bä ta wób, 4 nuu me ỹ banoo ỹ abꞌaanh doo."
42,19,9,"Ti mꞌ Jesus ky hadoo ta hã:—Naga hẽ hahỹỹ bä tób bä hajꞌeenh do Pꞌop Hagä Do bedꞌëëp, Abaraãm panaa hehꞌäät, Abaraãm karapee hahỹ ajꞌyy tabahadoo do hyb nꞌaa —näng mäh. —Ỹỹh, Ajꞌyy Hadoo Do Hỹ Pong Jé Hana Doo, ỹ ahyng babä ỹ besoos hyb nꞌaa, ỹ bedꞌëëp hyb nꞌaa ta sꞌee hẽnh habong do paa Pꞌop Hagä Do mahä̃nh —näng mä Jesus kyyh. Ji moo sahõnh hẽ hadoo do karom panyyg nꞌaa hahỹỹhTi mꞌ, ta ti taherꞌoot do maa napäh do hã Jesus baherꞌoot panyyg. Edaa däk Jerusarẽnh panang. Nayyw hẽ Pꞌop Hagä Do bagꞌããs do tadu doo redꞌoo mäh. Ti hyb nꞌaa Jesus baherꞌoot sa hã hahỹ panyyg:"
42,19,12,"—Ti awät ajꞌyy sa wahë nꞌaa tꞌaah. Dawëë, häj nꞌaa sꞌee hẽnh takarẽn tabahõm, tꞌĩĩ hẽnh hajõng häj nꞌaa bagã nꞌaa ta hã tamejũũ hyb nꞌaa, ta häj nꞌaa wahë nꞌaa tabahadoo hyb nꞌaa. Tii bꞌ naa da tababaaj nä pꞌaa hẽnh ta häj nꞌaa hẽnh."
42,19,13,"Ti mꞌ, tabahõm pooj jé, tatsyyd bong ta wë 10 ta karom wób. Sét moweed kꞌããts tëg gabarëëh do tabanoo sét kenꞌyyh sa hã. Ti tamejũũ ta tii me ramoo bok hyb nꞌaa, ta dajẽẽr kahꞌũũm hyb nꞌaa ta sꞌee hẽnh tawäd nuuj jé. Ti tabahõm kän."
42,19,14,"Ta karapee wób dooh ragenaag bä ta ti ajꞌyy. Ti hyb nꞌaa ramejũũ ta rod nꞌaa, ta jawén rabahõm hyb nꞌaa, hajõng häj nꞌaa bagã nꞌaa hã ramaherꞌoot hyb nꞌaa, rakanarẽn do ta ti ajꞌyy sa wahë nꞌaa tado bä."
42,19,15,"Tii kä mꞌ, ta wób dooh né paawä ragenaag bä, ti né sa wahë nꞌaa däg. Ti ta häj nꞌaa hẽnh tababaaj hõm kän. Takajaa bä kä tamejũũ ranaëënh ta wë ta karom, dajẽẽr tahanoo do paah, tahapäh hyb nꞌaa nyy da rabadꞌoo ta ti dajẽẽr kä."
42,19,16,"Ti mꞌ pooj jé hana do ky hadoo: “Wahë ỹ nꞌaa”, näng, “a dajẽẽr jó ana 10”, näng ta kyyh."
42,19,17,"Ti ta kariw nꞌaa ky hadoo: “Baad ub mamoo wäd wät”, näng. “Karom baad hadoo do õm”, näng. “Baad mabanꞌyyh, kanahën dꞌos hẽ né paawä, ti hyb nꞌaa da ỹ anoo hỹỹ kä a hã 10 panang mabagꞌããs hyb nꞌaa”, näng ta kariw nꞌaa kyyh."
42,19,18,"Ti ta see bana ta wë, ti taky hadoo: “Wahëh ỹ nꞌaa”, näng, “a dajẽẽr jó ana 5”, näng ta kyyh."
42,19,19,"Ti ta kariw nꞌaa ky hadoo: “A hã kä ỹ anoo 5 panang bagã nꞌaa õm kä”, näng."
42,19,20,"Ti ta see bana ta wë, ti taky hadoo: “Wahë ỹ nꞌaa”, näng, “hỹ a dajẽẽr hã ỹ manoo do paah”, näng. “Saroor me ỹ bahabën däk, ti ỹ benyyw däk mamatëëh bä kä”, näng. “Takꞌëp mamejũũ a karom sa hã. Ti hyb nꞌaa õm ỹ jeỹỹm”, näng. “Mado hõm a ma nadoo doo. Mataa joom manejoom doo”, näng ta karom kyyh."
42,19,22,"Ti ta kariw nꞌaa ky hadoo ta hã: “Karom ky nesaa do õm”, näng. “A kyy hyb nꞌaa õm ỹ ky nꞌaa etyy hỹỹ kä”, näng. “Mahapäh mä, a nooh, takꞌëp baad ỹ banꞌyyh karom ỹ moo bok doo, ma ỹ nadoo do ỹ ado hõm mäh, joom ỹ nejoom do ỹ ataa, a nooh”, näng. “Mahapäh mäh, a nooh. Hëd nꞌaa dajẽẽr mananꞌoo däk dajẽẽr me moo hebꞌooh do sa hã? Tii bä kä, ỹ kajaa bä kä, ta bahä̃nh paawä ỹ gadoo dajẽr ỹỹ”, näng ta kariw nꞌaa ta hã."
42,19,24,"Ti ta pa habꞌëëh do hã taky hadoo: “Bë ado hõm sét hẽ moweed ta wë hanäng doo. Bë anꞌoo 10 moweed wë näng do hã”, näng ta kyyh."
42,19,25,"Ti raky hadoo: “Ãã wahë nꞌaa”, näk. “Ti anyy däk ẽnh 10 ta wë.”"
42,19,26,"Ti taky hadoo: “Bë ỹ maherꞌoot”, näng. “Jé wë näng do sa hã, ti bahä̃nh takanꞌoo däk sa hã.Tii dꞌ tawén hadoo, baad rabanꞌyyh do hyb nꞌaa tii. Baad ramoo bok do hyb nꞌaa. Kanahën dꞌos hẽ wë näng doo, kanahën hadꞌos do sii hẽ ta wë hanäng do kado hõm da”,Tii dꞌ tawén hadoo, baad tananꞌyyh do hyb nꞌaa ta hã kanꞌoo däk doo. Baad tamoo nawät do hyb nꞌaa. näng."
42,19,27,"“Hỹỹ kä majẽ ỹỹ hã kä, ỹ rakanarẽn do sa wahë nꞌaa ỹ nahadoo hyb nꞌaa, bë manaa babä. Bë dajëëb matym ỹỹ gó”, näng hëëj wahë nꞌaa kyyh —näng mä Jesus panyyg gó mꞌ tabehꞌũũm sa hã."
42,19,28,"Baad Jerusarẽnh bä Jesus ragadoo do panyyg nꞌaa hahỹỹhTi mꞌ Jesus bahajaa bä kä panyyg taherꞌoot doo, tabahõm kän mä Jerusarẽnh hẽnh."
42,19,29,"Ti mꞌ tabedaa däk bä panang Betapagéh, Betanija häd enäh doo, waëë joom oriib häd näng do banäng bä, pawóp hẽ ta ma matëg Jesus mejũũ mä sa pooj jé. Hahỹỹ dꞌ mä ta kyyh sa hã: —Bë ahõm panang hẽnh bë pooj jé badäk doo hẽnh ti nuuj jé. Bë kajaa bä, bë hapäh da jumeto tꞌaah ji najasooh nä doo. Ta tyd hã da tabahäng —näng mäh. —Bë asood hõm da, bë mana wawẽẽ hẽ —näng mäh."
42,19,31,"—“Hëd nꞌaa ti bë asꞌoot?”, ranoo bä, “Takꞌëp Hyb Nꞌaa Jawyk Do karẽn”, näk da bë kyyh —näng mä Jesus pawóp hadoo do sa hã."
42,19,32,"Ti mꞌ rabahõm, ti mꞌ Jesus maherꞌoot doo da né hẽ mꞌ rabawyyd kän. Ti mꞌ rabasꞌoot bä kä mꞌ, ta danäh rabeaaj kän:—Hꞌëëd ti bë habꞌëëh? Hëd nꞌaa ti bë asꞌoot? —näk mäh."
42,19,34,Ti mꞌ raky hadoo:—Ãã wahë nꞌaa karẽn —näk mäh.
42,19,35,"Ti mꞌ ramana kän Jesus wë. Ti mꞌ sa hatsë sa hã padëëk do paa radatoonh jumeto jó. Ti mꞌ ramasa, Jesus basꞌëëg so kän ta jó. Jumeto jó tabahõm me mꞌ, hajõk do sa hatsë sa hã padëëk do paa ratꞌëëg hõm ta tyw nꞌaa me, tamahõm doo me, rawehꞌëëh hyb nꞌaa."
42,19,37,"Ti mꞌ ta tyw nꞌaa waëë Oriib häd näng doo hẽnh naa ta poo hyng bä kä rakajaa bä kä mꞌ, hajõk do ta ma matëg hꞌyyb tsebé doo me Pꞌop Hagä Do hã mꞌ rajꞌaa etsëë kän. Takꞌëp mä sa kyyh. Rajꞌaa etsëë kän, sahõnh hẽ Jesus pahuunh do paa rahapäh do hyb nꞌaa. Hahỹỹ da mꞌ sa kyyh: —näk mäh. —Ãã karẽn sahõnh hẽ hỹ pong jé hꞌyyb nyyw gó raky daheeh Pꞌop Hagä Doo. —Hỹ pong jé hawät do hã ãã jꞌaa etsë —näk mäh."
42,19,39,"Ti mꞌ Pariséw, sa mahang habong doo, raky hadoo:—Ma matëg! —näk mäh. —Maky geä̃m a ma matëg —näk mäh."
42,19,40,"Ti mꞌ Jesus ky hadoo:—Bag hẽnh rabë bä paawä, hã ỹ rajꞌaa netsëë bä paawä, hahỹ pä paawä ỹ rajꞌaa etsëë kän sa jawén buuj —näng mäh."
42,19,41,"Jerusarẽnh hyb nꞌaa Jesus baoot do panyyg nꞌaa hahỹỹhTi mꞌ tabedaa däk bä Jerusarẽnh hẽnh, panang tabahapäh bä mꞌ, Jesus pꞌãã oot mäh."
42,19,42,"Ti mꞌ taky hadoo:—Takꞌëp ỹ karẽn paawä hahỹỹ hã, a babuj nꞌaa, rabahapäh hyb nꞌaa paawä nyy dꞌ rabawꞌyyt sa hꞌyyb näw. Dooh rahꞌyy genä bä ta hã. Kejën sa hã —näng mäh."
42,19,43,"—Ti awät da a majĩĩ ramoo bok do a hadë rabehaa doo, tii me ramajëë pꞌëë hyb nꞌaa. Õm da ranu getꞌëë däk. Õm da ranoo gatsëë hõm. Õm da ranesꞌëëm, a babuj nꞌaa radejꞌëëp da. Dooh paa a babuj nꞌaa rakarẽn ragado Pꞌop Hagä Do mejũũ do sa mahang. Ti hyb nꞌaa a majĩĩ da dooh da a babuuj tób nꞌaa pä hadoo pé rerét pé ta see jó. Sahõnh hẽ takepyyj hyng —näng mä Jesus Jerusarẽnh hã."
42,19,45," —näng mäh. —Hỹỹ kä baretsëg tób nꞌaa hado däk bë anꞌoo bä!Baretsëg tób nꞌaa hado däk bë anꞌoo bä Jesus wén näng, takꞌëp taky nꞌaa gebah rabesꞌëëm do hyb nꞌaa. Takꞌëp rabetsëëg häng tii. —näng mä Jesus sa hã."
42,19,47,"Ti mꞌ tama metꞌëëg hadꞌyyt hẽ mꞌ Pꞌop Hagä Do tób nꞌaa bä. Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk doo, ta wób sa wahë nꞌaa na-ããj mä rakarẽn mä Jesus radajꞌëëp."
42,19,48,Du daa mꞌ rabadꞌoo pé hajõk do Jesus manewꞌëë do hyb nꞌaa mꞌ.
42,20,1,"Jesus hã reaanh doo, jaa ky gabuuj rahanäng do panyyg nꞌaa hahỹỹhTi mꞌ ta see pé noo gó Pꞌop Hagä Do tób nꞌaa wahoo gó, kahadë doo gó, panyyg hanäm do Jesus ma metëëk bä kä mꞌ, kajaa mä ta wë Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk doo, na-ããj mä Judah buuj sa wahë nꞌaa hedoo doo."
42,20,2,"Ti mꞌ raky hadoo ta hã:—Jaa kyy gó mabadꞌoo hahỹ mabadꞌoo doo? Jaa ky gabuuj?Hesꞌëëm do Jesus hebëë bong do hyb nꞌaa, hajõk do tama metëëk do hyb nꞌaa na-ããj hẽ rawén eaanh. Jesus hã heꞌaanh do sa kyy gó ta tii bä hesꞌëëm do rabehesꞌëëm. Ti hyb nꞌaa dooh ragenaag bä Jesus badꞌoo doo. —näk mä sa kyyh."
42,20,3,Ti mꞌ Jesus ky hadoo sa hã:—Ỹ eaanh bë hã ẽnh —näng mäh. —Bë herꞌood hã ỹỹ —näng mäh.
42,20,4,"—Jaa kyy gó Jowãw nu gahemꞌuun do nu gemuun paah? Hỹ pong jé hawät do kyy gó, sa ky gabuuj hẽ paah? —näng mäh."
42,20,7,Ti hyb nꞌaa mꞌ raky hadoo Jesus hã:—Dooh ãã hapëë bä jaa kyy gó —kenꞌooh mäh.
42,20,8,"Ti mꞌ Jesus ky hadoo sa hã:—Ỹ na-ããj né hẽ dooh ỹ herꞌood bä ky gabuuj näng do hã ỹỹ, tii da ỹ badꞌoo doo —näng mä ta kyyh sa hã."
42,20,9,Joom näng do kaser nꞌaa panyyg gó Jesus behꞌũũm do panyyg nꞌaa hahỹỹhTi mꞌ Jesus baherꞌood kän panyyg ky nꞌaa me sa hã.Ta hã heꞌaanh do sa hã ti tabaherꞌoot. Hahỹỹ da mꞌ tabaherꞌoot:—Hỹ hadoo ajꞌyy bejoom hõm uwa häd näng do ta joom. Tii bꞌ tabahaëëj däk ta joom banäng do ta kaser nꞌaa sa hã. Ti ta sꞌee hẽnh ta danäh bahõm hajõõ ta baab nꞌaa.
42,20,10,"Joom ag wahꞌëë däk bä kä, ta danäh mejũũ ta sii moo wät do see ta kaser nꞌaa sa wë, tagadoo hyb nꞌaa joom ag wób. Ti takajaa bä kä, rabahewyh wät, ramejõ hõm pꞌaa hẽnh bag hẽnh. Ti ta danäh mejũũ ẽnh ta seeh. Rahewyh wät né tii dꞌ ẽnh, rarahejãã, ramejõ hõm né tii dꞌ ẽnh bag hẽnh."
42,20,12,"Ti tamejõ kän ta seeh. Rog näng sa mo hajꞌaa tii kä, ti radawäts nyyh joom bahä̃nh."
42,20,13,"Ti joom danäh ky hadoo ta hꞌyyb gó: “Nyy dꞌ ỹ badꞌoo hỹỹ kä”, näng mäh. “Tah ỹỹ, ỹ kamahä̃n do ỹ mejũũ hỹỹ kä. Tah ỹ apäh da rawehꞌëëh”, näng mä ta hꞌyyb gó."
42,20,14,"Ti tamejõ kän. Ta kaser nꞌaa rabahegãã däk bä kä, sa mab hẽ rakanerꞌoot. Hahỹỹ da sa kyyh: “Ta danäh tꞌaah hahỹỹh. Ti dꞌ ta danä däg ta yb jawén buuj däg”, näk mäh. “Ti bä, ër dajëëb! Ër ma däg da tii bä kä hahỹ joom banäng doo”, näk mä sa kyyh."
42,20,15,"Tii dꞌ né kä, ramejõ hõm joom bahä̃nh, ti ranaboh jad kän —näng mä Jesus. Panyyg gó mꞌ tabehꞌũũm sa hã.Ti mꞌ teaanh sa hã:—Nyy da joom danäh badꞌoo hỹỹ kä sa hã? —näng mäh."
42,20,16,"—Ana da, tadejꞌëëp da ta kaser nꞌaa, ta wób hã da tabahaëënh tii bä —näng mä Jesus.Ti mꞌ maa newꞌëë do raky hadoo:—Dooh paawä tii dꞌ ãã karẽn Pꞌop Hagä Do anꞌoo bäTii da maa newꞌëë do rawén ky hadoo, rahapäh do hyb nꞌaa Jesus hanäng péh. Judah buuj sa wahë nꞌaa hedoo do Jesus pesꞌããp. Ti né ti joom danäh kaser nꞌaa hadoo. —näk mäh."
42,20,17,"Ti mꞌ Jesus ty däng sa hã, ti mꞌ tabeaanh: —näng mäh."
42,20,18,Ti mꞌ Jesus ky hadoo:
42,20,19,"Tii bä kä mꞌ, Mosees ky nꞌaa jawꞌyyk do ma mehetëk doo, Pꞌop Hagä Do tób nꞌaa yt hã moo hebꞌooh do sa wahë nꞌaa na-ããj mäh, ratyw nꞌaa esoos mäh, nayyw hẽ ramaso däk hyb nꞌaa paawä mꞌ Jesus. Hꞌyy genäh mä Jesus pesꞌããp mä panyyg ky nꞌaa me sa hã. Eꞌỹỹm mä hajõk do Jesus maa newꞌëë do sa hã."
42,20,20,"Jesus rano nꞌaa maso paawä ta kyyh hyb nꞌaa panyyg nꞌaa hahỹỹhTi mꞌ baad mä ramatakä hadꞌyyt hẽ Jesus. Ti hyb nꞌaa mꞌ ramejũũ ta wób ky kenꞌyym doo gó rakeꞌaanh Jesus hã. Rakarẽn paawä rano nꞌaa masoo taherꞌoot do hyb nꞌaa, rahaëënh hyb nꞌaa Roma buuj ta tii bä hagã nꞌaa hã."
42,20,21,"Ti mꞌ jꞌooj madäk doo me raky hadoo Jesus hã:—Ma matëg! —näk mäh. —Ãã hapäh baad hadoo do né hẽ ti mama metëëk, baad hadoo do né hẽ ti maherꞌoot —näk mäh. —Dooh maky nꞌaa ehỹỹd bä ta wób sa hã, séd gó mabaherꞌoot sahõnh hẽ sa hã. Ehub né hẽ Pꞌop Hagä Do karẽn do hã mama metëëk doo —näk mäh. —Ti hyb nꞌaa —näk mäh —ãã mamaherꞌood."
42,20,22,"Tawꞌããts hẽ a hã ji epaag bä Roma buuj sa wahë hã rahepak doo, Sesa hã? —näk mäh. —Ji epꞌaak a hã? —näk mä sa kyyh."
42,20,23,Jesus hapäh mä ti sa hꞌyyb. Jꞌooj madäk doo me ti raky hadoo doo. Ti mꞌ taky hadoo sa hã:
42,20,24,—Bë metäh hã ỹỹ moweed denaari ramaneëënh doo —näng mäh. —Jaa heen nꞌaa hahỹỹh? Jaa häd hahỹ kerih do ta hã? —näng mäh.
42,20,25,"Ti mꞌ raky hadoo:—Sesa heen nꞌaa, Sesa häd —näk mäh.Ti mꞌ Jesus ky hadoo:—Bë anꞌoo Sesa hã ta no nꞌaa, ta heen nꞌaa hadäk doo. Bë anꞌoo Pꞌop Hagä Do hã ta no nꞌaa hẽJi né hẽ ti Pꞌop Hagä Do karẽn doo. —näng mäh."
42,20,26,"Dooh mꞌ rawꞌyyt pé ta hã ta sꞌee hẽnh taherꞌoot pé hajõk do maa napäh bä. Rahyb nꞌaa meuunh mä ta kyyh hyb nꞌaa, ti hyb nꞌaa dooh radoo wät péh. Bag hẽnh rababë hõm."
42,20,27,"Saduséw Jesus hã rakeꞌaanh do panyyg nꞌaa hahỹỹhTi mꞌ rakajaa Jesus wë Saduséw häd enäh do wób, rakeꞌaanh hyb nꞌaa mꞌ. Sa hã mꞌ dooh mꞌ ji ganä wäd bä ji dajëb bä."
42,20,29,"—Panyyg gó õm ãã maherꞌoot —näk mäh. —Hỹ hadoo ajꞌyy 6 ta hỹỹj. Tagatꞌëë däk mä ta ỹỹm paah. Dooh mꞌ teta nä bä, ajꞌyy dajëp."
42,20,30,"Tii bä ta hỹỹj seeh, ta jawén näh, gatꞌëë däk mä ta hỹỹj makũ ỹỹm paah."
42,20,31,Ta jawén mä ta hỹỹj seeh. Ti hadoo né mꞌ ta wób ẽnh. Sahõnh hẽ mꞌ ragetꞌëë bok ta ti ỹỹnh. Sahõnh hẽ mꞌ dooh reta nä bä radejëp.
42,20,32,Tii kä mꞌ ỹỹnh dajëb kän —näk mä Saduséw panyyg gó mꞌ rabehꞌũũm Jesus hã.
42,20,34,"Ti mꞌ Jesus ky hadoo sa hã:—Ji ketëë badäk hahỹỹ bä tii. Tii dꞌ nado hỹ pong jé hasëëk do hã. Pꞌop Hagä Do anoo do ragenä bong doo, dooh raketꞌëë boo bä."
42,20,36,"Ããs kanetëë do hadoo da tii kä. Pꞌop Hagä Do anoo ragenä bong hyb nꞌaa, ti hyb nꞌaa Pꞌop Hagä Do taah kä —näng mäh."
42,20,37,"—Mosees mo hajꞌaa kerih do hã, bꞌaa kadoo do panyyg nꞌaa gó, ji ganä wät Mosees metëëk. Hahỹỹ da Takꞌëp Hyb Nꞌaa Jawyk Do kyyh Mosees erii wät do hã: “Pꞌop Hagä Doo, Abaraãm hagã nꞌaa, Isak hagã nꞌaa, Jakóh hagã nꞌaa ỹ ti hỹỹh.”"
42,20,39,"Ti mꞌ Mosees ky nꞌaa jawꞌyyk do ma mehetëk do wób raky hadoo:—Baad mabaherꞌoot, baad a kyyh, ma matëg! —näk mäh."
42,20,40,Ti bahä̃nh kä mꞌ dooh mꞌ reaaj boo bä kä. Hꞌyyb eꞌỹỹm mä reaaj bä kä.
42,20,41, näng paa Dawi.?
42,20,44,"Hỹỹ kä, “Wahë ỹ nꞌaa” Dawi maneëëj bä ti Kristo, nyy da ti ta tꞌaah tabahadoo?Dawi panaa né hẽ ti Jesus, ajꞌyy gó tabahyng do hyb nꞌaa. Dawi wahë ỹ nꞌaa tamaneëënh do paah, Pꞌop Hagä Do Tꞌaah do hyb nꞌaa na-ããj ti Jesus. —näng mä Jesus."
42,20,45,"Ti mꞌ sahõnh hẽ maa newꞌëë bä mꞌ, Jesus ky hadoo ta ma matëg sa hã:"
42,20,46,"—Baad da bë kanä Mosees ky nꞌaa jawꞌyyk do ma mehetëk doo da bë nadꞌoo hyb nꞌaa —näng mäh. —Baad ub da rakenꞌyym, baad rakametëëh saroor henyym doo me, ky nꞌaa gebah doo me —näng mäh. —Rakarẽn ji bedëng hajõk do sa mahang —näng mäh. —Tób Pꞌop Hagä Do panyyg rayd naherot doo bä ragenꞌaak ratooj bä hyb nꞌaa jewyk do rabahetonh bä. Ratsebé do tä nꞌaa noo gó, ragenꞌaak ky nꞌaa etsëëh do rabahetonh bä ratooj bä —näng mäh."
42,20,47,"—Patug tema bong do sa wë hanäng do bë esok. Ti bäp peej hadoo doo me bë ky nꞌaa etsẽẽ, bë hã ta wób rajꞌaa etsë hyb nꞌaa. Ta ti hedoo do ta bahä̃nh takꞌëp Pꞌop Hagä Do rajãã da —näng mä Jesus kyyh Mosees ky nꞌaa jawꞌyyk do ma mehetëk do ky nꞌaa."
42,21,1,"Pꞌop Hagä Do matym nꞌaa patug tamah do anꞌoos do panyyg nꞌaa hahỹỹhTi mꞌ Pꞌop Hagä Do tób nꞌaa bä Jesus bagëët bä, tahapäh takꞌëp dajẽẽr enäh do radatoonh do dajẽẽr, tób Pꞌop Hagä Do rahyb nꞌaa esee do dajẽẽr nꞌaa."
42,21,2,"Ti mꞌ tabana ỹỹnh, patug tamaa wäd is doo. Tadatooj is mä pawóp its moweed. Kanahën its mä tii."
42,21,3,"Ti mꞌ Jesus bahapäh bä ta tii, taky hadoo:—Hahỹ ỹỹnh, patug tamaa wäd is doo, sahõnh hẽ sa bahä̃nh tabanoo. Né hup ỹ né hẽ ta ti ỹ herꞌoot doo —näng mäh. —Sahõnh hẽ ta wób ranoo do tii, hajõng do sa wë madꞌaak do uuh —näng mäh. —Hahỹ ỹỹnh, kasuud its né paawä, sahõnh hẽ tabanꞌoo däg is ta wë hanäng do paats —näng mä Jesus."
42,21,5,"Jesus herꞌoot ta jawén hawät do panyyg nꞌaa hahỹỹhTi mꞌ Jesus ma matëg wób raherꞌoot mä pä sꞌëëb Pꞌop Hagä Do tób nꞌaa. Hetsooh mä sa hã. Raherꞌoot na-ããj mä ta wób sa mo hajꞌaa ta hetsó wób, Pꞌop Hagä Do matym nꞌaa retsëëh doo. Ti mꞌ Jesus ky hadoo sa hã:"
42,21,6,"—Ti awät da ti noo gó kä, ta ti pä jé padꞌyyt hẽ takajäg jëng. Dooh da ta see jó haso wät pé hahỹ bë hapäh do pä. Sahõnh hẽ da rabakud bëëh tũũ —näng mäh."
42,21,7,Ti mꞌ ta ma matëg rabeaanh:—Ny noo gó da ti tii dꞌ maherꞌoot do tadu däk? Hꞌëëd hado da tabedaa däk do heen nꞌaa? —näk mäh.
42,21,8,"Ti mꞌ Jesus ky hadoo sa hã:—Baad bë matakä da, bë rawanadii hyb nꞌaa. Hät ỹỹ gó rabana, sa nooh. “Ỹ Kristo”, näk da sa kyyh. “Edaa däk sahõnh hẽ tagawatsik doo”, näk da. Bë ky dahé manä tii —näng mäh."
42,21,9,"—Bë eỹỹm manä da kanebꞌooh do bë ky nꞌaa napäh bä, ta wób sa wahë nꞌaa wë rahꞌyy kawereem do bë ky nꞌaa napäh bä na-ããj hẽ. Badäk hahỹ gawatsik do pooj jé, ti hadoo né da. Ti hado né hẽ paawä, dooh nayyw hẽ takaja bä badäk hahỹ bahëëj jëng doo —näng mäh. Ti mꞌ taky hadoo ẽnh sa hã:—Häj nꞌaa see babuuj rakanebꞌooh da häj nꞌaa see babuuj sa daheeh. Häj nꞌaa sa wahë nꞌaa, rahꞌyy kawereem da häj nꞌaa see sa wahë nꞌaa wë."
42,21,11,Hajõng häj nꞌaa hẽnh da takꞌëp né da hëëj katajuus. Sah na-ããj da anäng. Hajõk da takꞌëp ranahëë enäh da. Ä̃m nꞌaa näng do ti awät da. Ä̃m nꞌaa näng do heen nꞌaa ganyyh da wë hã.
42,21,12,"Ti pooj jé da bë da rano nꞌaa masoo. Bë da rarejãã. Bë da rahaëënh tób Pꞌop Hagä Do panyyg rayd naherot do wahë nꞌaa sa moo gó, bë raky nꞌaa etyy hyb nꞌaa. Bë da radewäts bꞌëëh. Bë da ramahũũm hëëj bagã nꞌaa sa wë, sa wahë nꞌaa wób wë na-ããj hẽ, bë raky nꞌaa tapaa hyb nꞌaa sa hã. Hëp ỹ nꞌaa tii da rabadꞌoo da bë hã —näng mäh."
42,21,13,—Këh ỹ nꞌaa bë herꞌood kän da tii bä sa hã —näng mäh.
42,21,14,"—Bë hyb nꞌaa tón manäh, bë ky nꞌaa sa hã bë herꞌoot do hã."
42,21,15,"Ỹ anoo da bë hã bë erꞌoot do panꞌaa. Takꞌëp da bë ỹ hꞌyy ganꞌyyh. Ti hyb nꞌaa bë majĩĩ dooh da bë rahaja bä, dooh dꞌ sa kyy péh —näng mäh."
42,21,16,"—Bë yb, bë ỹỹn, bë wakããn, bë najiis na-ããj né hẽ bë né rahaëëj padëëk bë majĩĩ sa hã. Radejꞌëëp da bë wób."
42,21,17,"Takꞌëp da sahõnh hẽ rakawajããn da bë wë, hëp ỹ nꞌaa."
42,21,18,"Ti hadoo né hẽ, dooh Pꞌop Hagä Do mabaan bëëh. Sahõnh hẽ bë hã tahapäh. Bë hꞌyy kaneréd bä hã ỹ bë hꞌyy kaꞌeeh do hã, Pꞌop Hagä Do wë da bë baboo hadꞌyyt hẽ kä —näng mä Jesus."
42,21,20,"Ti mꞌ taky hadoo ẽnh:—Jerusarẽnh nu katꞌëë däk ta majĩĩ warahén nꞌaa ranꞌoo bä bë bahapäh bä, edaa däk da bë bahapëë kän tagawatsik doo."
42,21,21,Tii bä da tawꞌããts hẽ Judah häj nꞌaa bä hajꞌeenh do rakejën hõm da waëë banäng hẽnh. Jerusarẽnh bä hajꞌeenh do tawꞌããts hẽ rakejën hõm sa panang bä naa. Panang bahä̃nh habong do tawꞌããts hẽ da dooh rana bä pꞌaa hẽnh panang hẽnh. Ti noo gó da Pꞌop Hagä Do anoo da Isaraéw buuj ta säm baanh. Sahõnh hẽ Pꞌop Hagä Do kyy kerih do kametä kän sa hã kä —näng mäh.
42,21,23,"—Takꞌëp tanesaa hetꞌaah doo, sa taah nebii do sa hã kä ti noo gó kä!Du daa mꞌ rakejën péh. Takꞌëp nesaa do rabahoop Isaraéw häj nꞌaa bä. Takꞌëp da Pꞌop Hagä Do banoo sa hã nesaa doo —näng mäh."
42,21,25,"Ti mꞌ Jesus ky hadoo ẽnh:—Ta jawén, papỹỹj hã, kamarab hã, sagõõh sa hã ji hapäh da meuj nꞌaa näng do heen nꞌaa, ä̃m nꞌaa näng do heen nꞌaa. Sahõnh hẽ häj nꞌaa babuuj rahyb nꞌaa tón da, hꞌyy gabedo bong da, hewëëh do hyb nꞌaa akajar maadaka, takꞌëp hadoo do hyb nꞌaa akajar maadaka kyyh. Takꞌëp rajeỹỹm do hyb nꞌaa da ti noo gó, ta wób degõn jëng da. Hꞌyyb eꞌỹỹm bong da, takꞌëp nesaa do ti hawät do hã rahyb nꞌaa newëë do hyb nꞌaa. Wë hã habong do ta bag kehꞌỹỹt da jé padꞌyyt hẽ, ta see hedo hõm da Pꞌop Hagä Do anꞌoo bä."
42,21,27,"Ti noo gó kä da sahõnh hẽ rabahapäh da ỹỹh, Ajꞌyy Hadoo Do Hỹ Pong Jé Hana Doo kä, ỹ bahyng bä kä wë puh mahang. Ỹ ahyng da Pꞌop Hagä Do hejój me, ta bag takꞌëp gabarëëh do hadoo doo gó —näng mäh. —Bë hꞌyy kahasããb kä ta ti ta heen nꞌaa bë bahapäh bä kä, edaa däk do hyb nꞌaa kä bë Pꞌop Hagä Do edꞌëëp do nesaa do mahä̃nh —näng mä Jesus."
42,21,29,"Ti mꞌ panyyg gó mꞌ tabaherꞌoot sa hã. Ti mꞌ taky hadoo:—Ta heen nꞌaa ỹ herꞌoot doo, joom wiigo häd näng doo, joom wób ky nꞌaa hadoo na-ããj hẽ tii —näng mäh. —Joom tadu doo bä tagajewäng doo, baad bë bahapäh, edaa däk tabanyyw."
42,21,31,"Ti hadoo né da, sahõnh hẽ ta ti bë ỹ maherꞌood wät do kaja däk bë bahapäh bä, edaa däk Pꞌop Hagä Do bagꞌããs doo —näng mäh."
42,21,32,"Ti mꞌ taky hadoo ẽnh:—Né hup ỹ né hẽ hahỹ ỹ herꞌoot doo: Da hẽ habong do rahapäh nä da sahõnh hẽ ỹ herꞌood wät do bawäd kän.Sahõnh hẽ Jerusarẽnh ky nꞌaa sa hã Jesus maherꞌood wät do né hẽ tii, ti noo gó habong do rahapäh doo. Dooh badäk hahỹ bahëëj jëng do tado bä rahapäh doo."
42,21,34,"Ti mꞌ Jesus ky hado kän:—Bë hyb nꞌaa matakä da, ta sꞌee hẽnh bë hꞌyyb nawät hyb nꞌaa. Bë hꞌyyb padäg manä jarakë hedoo do hã. Bë anꞌoo manä badäk hahỹỹ hã ji hyb nꞌaa tón do bë hyb nꞌaa hũũm bä, ta sꞌee hẽnh bë hꞌyyb nawät hyb nꞌaa. Tawꞌããts hẽ bë hyb nꞌaa matakä bë hꞌyy ganatemah hyb nꞌaa ỹ kajaa bä. Ỹ kajaa do heen nꞌaa, nayyw hẽ da, raganada bä, takajaa sahõnh hẽ badäk hahỹỹ hã habong do sa wë —näng mäh."
42,21,36,"—Tawꞌããts hẽ bë hyb nꞌaa matakä hadꞌyyt hẽ. Bë ky nꞌaa etsꞌẽẽ Pꞌop Hagä Do hã, bë kedꞌëëp hyb nꞌaa ta ti ỹ herꞌoot do paa nesaa do mahä̃nh. Bë ky nꞌaa etsꞌẽẽ na-ããj hẽ, bë bahajaa hyb nꞌaa matym ỹỹ gó, Ajꞌyy Hadoo Do Hỹ Pong Jé Hana Do matym gó, bë babꞌëëh hyb nꞌaa, baad bë ỹ gadoo hyb nꞌaa —näng mä Jesus kyyh."
42,21,37,"Jesus ma metꞌëëg hadꞌyyt mä Pꞌop Hagä Do tób nꞌaa bä. Tug bä hadoo tabahehꞌũũm panang bahä̃nh, waëë Oriib häd näng doo hẽnh, tꞌĩĩ hẽnh mä tabaheꞌỹỹh hyb nꞌaa. Bäp paa mꞌ hajõk do rabahehꞌũũm, ramaa newëë hyb nꞌaa Jesus Pꞌop Hagä Do tób nꞌaa yt hã."
42,22,1,"taky nꞌaa enooh Jesus tahaëënh do ky nꞌaa hahỹỹhTi mꞌ, edaa däk Pas-kowa häd näng do bawät, pãw makuj tamah do rabawa noo gó."
42,22,2,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk do na-ããj mä ratyw nꞌaa esoos mä Jesus radajꞌëëp hyb nꞌaa. Rahyb nꞌaa newëë nyy dꞌ rabadꞌoo, hajõk do rakawajꞌããn bä sa wë rajeỹỹm do hyb nꞌaa."
42,22,3,"Ti mꞌ Ikarijot häd näng do hꞌyyb gó Nesaa Do Yb bajëë suun. Ti mꞌ bahõm Pꞌop Hagä Do tób nꞌaa yt hã moo hebꞌooh do sa wahë nꞌaa wë, Pꞌop Hagä Do tób nꞌaa warahén nꞌaa sa wahë nꞌaa wë na-ããj hẽ, séd hã rakanerꞌoot hyb nꞌaa nyy da sa hã Jesus tabahaëënh."
42,22,5,Ti mꞌ rahꞌyy gadejah Ikarijot kyy hã. Ti mꞌ ta säm raky kajäk ta hã.
42,22,6,"Ti mꞌ Ikarijot tyw nꞌaa esóts kän, tabahaëënh hyb nꞌaa kä sa hã rabanahajõk bä."
42,22,7,"Jesus ta ma matëg daheeh Pas-kowa tä nꞌaa rabawëh do panyyg nꞌaa hahỹỹhTi mꞌ pãw makuj nꞌaa tamah do ratahebꞌëës do du däk. Ti noo gó bꞌéé tꞌaah ajꞌyy ranahebꞌooh Pꞌop Hagä Do matym nꞌaa, Pas-kowa rahyb nꞌaa esee do hyb nꞌaa. Ti mꞌ Jesus mejũũ Peed Jowãw daheeh, ti mꞌ taky hadoo sa hã:—Bë ahõm nä Pas-kowa tä nꞌaa bë moo bok hyb nꞌaa, ër tabꞌëës hyb nꞌaa —näng mäh."
42,22,9,Ti mꞌ rabeaanh ta hã:—Nyy bä makarẽn ãã benäm Pas-kowa tä nꞌaa? —näk mäh.
42,22,10,"Ti mꞌ Jesus ky hadoo:—Bë ahõm nä panang hẽnh. Panang bä bë kajaa bä, bë kataa da ajꞌyy hã, naëng hesꞌooh do hã. Ta jawén bë ahõm da. Ta ti bajëë suun bä tób gó, bë eaaj da tób danäh hã hahỹỹ da: “Ãã ma matëg mejũũ ãã beaanh, nyy bä tagadäk ta gawakõ, tatabꞌëës hyb nꞌaa Pas-kowa, ta ma matëg sa daheeh”, denoo da."
42,22,12,"Tii bä da ta gawakõ gaeh doo, pꞌop gadäk doo, tametëëh da bë hã. Ta tii bä tyng nꞌaa näng da. Kabenyyw däk da —näng mäh. —Tii bä bë moo boo Pas-kowa tä nꞌaa, ta waa nꞌaa —näng mä Jesus sa hã."
42,22,13,"Ti mꞌ rabahõm kän. Rakajaa bä mꞌ panang bä, Jesus herꞌoot do hadoo né kä mꞌ. Ti mꞌ ramoo boo kän tii bä kä Pas-kowa tä nꞌaa kä."
42,22,14,"Ti mꞌ Pas-kowa tä nꞌaa kajaa bä kä mꞌ, Jesus bahyy sooh mä 12 hedoo do tamejũũ do sii hẽ sa waa tyng pa."
42,22,15,"Ti mꞌ Jesus ky hadoo sa hã:—Baad ỹ hꞌyyb däng né hẽ hahỹ ỹ awëh bë daheeh, ỹ rarejãã do ỹ ahoop do pooj jé —näng mäh. —Dooh ỹ awëë wäd bä kä hahỹ ta jawén. Séd debaa hẽ ỹ bawëë kän Pas-kowa hehꞌäät doo kä hỹ pong jé, Pꞌop Hagä Do bagꞌããs bä kä —näng mäh."
42,22,17,"Ti mꞌ tabado däk uwa bëëh hood, ti mꞌ Pꞌop Hagä Do hã ta ky hadoo:—Tawꞌããts hẽ õm, Ee. Manꞌoo däk uwa bëëh ãã hã —näng mäh.Ti mꞌ taky hadoo sa hã:—Bë gadoo, bë etsꞌëëh bë hã —näng mäh."
42,22,18,—Hahỹỹ dꞌ bë ỹ maherꞌoot: Hỹ jawén dooh ỹ eëg wäd bä uwa sꞌëëb. Jããm hẽ pꞌaa hẽnh ỹ eëëk da Pꞌop Hagä Do bagꞌããs do kajaa bä kä —näng mäh.
42,22,19,"Ti mꞌ tabado däk pãw, ti mꞌ Pꞌop Hagä Do hã taky hadoo:—Tawꞌããts hẽ õm, Ee. Manꞌoo däk pãw ãã hã —näng mäh.Ti mꞌ taganabäh däk, tanꞌoo däk mä ta ma matëg sa hã. Ti mꞌ taky hadoo:—Hup ỹỹ, bë hyb nꞌaa ỹ anꞌoo däk do heen nꞌaa hahỹỹh —näng mäh. —Hỹ jawén hahỹỹ dꞌ bë badꞌoo, ỹ bë hyb nꞌaa esee do hyb nꞌaa —näng mäh."
42,22,20,"Ti hadoo ẽnh, rabawëh, rabawa do jawén paa bä, Jesus bado däk ẽnh uwa bëëh hood, ti mꞌ taky hadoo:—Majyw ỹỹ, ỹ anoo do ỹ dajëp noo gó bë hyb nꞌaa heen nꞌaa hahỹỹh. Papuuj sahõnh hã Pꞌop Hagä Do ky nꞌaa enooh do tii kä. Hỹ jawén majyw ỹ hyb nꞌaa ji tagadoo, Pꞌop Hagä Do ky dängPꞌooj ub Mosees sa hã Pꞌop Hagä Do ky nꞌaa enooh doo, bꞌéé majyyw ta heen nꞌaa. Papuuj hahỹ ji hã Pꞌop Hagä Do ky nꞌaa enooh doo. —näng mä Jesus."
42,22,21,"Ti mꞌ taky hadoo ẽnh:—Bë maa newë! —näng mäh. —Ër mahang ti asooh majẽ ỹ moo gó ỹ tahaëënh doo —näng mäh. —Ỹỹh, Ajꞌyy Hadoo Do Hỹ Pong Jé Hana Doo, ỹ da dajëp Pꞌop Hagä Do kyy kerih do herꞌoot doo da né hẽ —näng mäh. —Ti hadoo né hẽ, baad nado da ajꞌyy hã, Ajꞌyy Hadoo Do Hỹ Pong Jé Hana Do majĩĩ moo gó hanꞌoo däk do hã! —näng mäh."
42,22,23,Ti mꞌ sa mahang rabeaanh:—Jaa gꞌeeh tii? —näk mäh.
42,22,24,Ti mꞌ sa bahä̃nh hadoo do pꞌãã mꞌ raky kedꞌaak.
42,22,25,"Ti mꞌ Jesus ky hadoo sa hã:—Judah buuj nadoo do sa wahë nꞌaa, hyb nꞌaa jewyk hedoo doo, takꞌëp ramejũũ sa karapee nꞌaa. “Sa masa nꞌaa” sa daaj hẽ rakamaneëënh —näng mäh."
42,22,26,"—Bë mahang tawꞌããts hẽ dooh tii dꞌ tahado bä —näng mäh. —Bë mahang karẽn pé ta wób sa bahä̃nh hyb nꞌaa jawyk péh, tawꞌããts hẽ da ta wób sa yd jé da tanu gadäk. Bë wahë nꞌaa hadoo doo, tawꞌããts hẽ ta wób sa karom hado däk —näng mäh. —Ny hadoo pé hyb nꞌaa jawyk? Ta tyng nꞌaa jó hasooh doo, ta tyng jó hasoo do waa manaa doo? Ny hadoo pé hyb nꞌaa jawyk? Ta tyng jó hasooh do né hẽ —näng mäh. —Ỹ tii, dooh tii da ỹ adoo bä. Sa karom sa tä manaa do hadoo ỹ bë mahang, ỹ hyb nꞌaa jawyg né paawä bë bahä̃nh —näng mäh."
42,22,28,"—Hëp ỹ hata hadꞌyyt hẽ bëëh, nesaa do ỹ ahoop noo gó. Ti hyb nꞌaa hã ỹ Ee banoo do hadoo ỹ bagꞌããs doo, tii da ẽnh bë ỹ banoo bë bagꞌããs si ỹỹ. Ti hyb nꞌaa bë awëh da, bë eëëk da si ỹỹ, ỹ bagꞌããs do noo gó, bë ỹ wehꞌëëh do ky nꞌaa. Bë da atꞌoonh wahë nꞌaa tyng jó, 12 hedoo do Isaraéw taah panaa bë bagꞌããs hyb nꞌaa, bë ky nꞌaa etyy hyb nꞌaa —näng mä Jesus."
42,22,31,"Ti mꞌ Jesus ky hadoo Peed hã:—Simaw, Simaw —näng mäh. —Nesaa Do Yb etsꞌẽẽ wät takꞌëp bë tametyy hyb nꞌaa. Takarẽn paawä bë beréd hõm hã ỹ bë hꞌyy kaꞌeeh doo."
42,22,32,"Ti hado né paawä, Pꞌop Hagä Do hã ỹ ky nꞌaa etsꞌẽẽ wät õm, manerét hyb nꞌaa hã ỹ mahꞌyy kaꞌeeh doo —näng mäh. —Mahꞌyy kawareem bä, pꞌaa hẽnh takꞌëp hã ỹ mahꞌyy kae bä, mahꞌyyb enäw ta wób hã ỹ hꞌyy kaꞌeeh doo —näng mä Jesus Peed hã."
42,22,33,"Ti mꞌ Peed ky hadoo:—Takꞌëp Hyb Nꞌaa Jawyk Doo —näng mäh. —Dooh ỹ hꞌyy keréd bä a hã —näng mäh. —Ỹ radawäts gꞌëëd bä, na radawäts gꞌëëd ỹ a sii. Ỹ radajëëb bä, na ỹ radajëëb a nemuun, näng mäh."
42,22,34,"Ti mꞌ Jesus ky hadoo ta hã:—Baad õm ỹ maherꞌoot Peed —näng mä —Badah, atsëm, karaak bahỹỹh do pooj jé, tamawoob nuu me da ỹ maky nꞌaa jejën da —näng mä Jesus Peed hã."
42,22,35,"Ti mꞌ Jesus beaanh ta ma matëg sa hã:—Bë ỹ mejũũ noo gó Pꞌop Hagä Do ky nꞌaa bë baherꞌood hõm hyb nꞌaa, dooh ỹ anꞌoo bä bë mahũũm pé dajẽẽr hadoo péh, ta hood hadoo péh, bë tsyym suun bë wareem péh. Bedoh bë wë ti noo gó? —näng mäh.—Dooh —näk mäh. —Dooh badoh pé ãã wë —näk mä sa kyyh."
42,22,36,"Ti mꞌ Jesus ky hadoo:—Hỹỹ kä bë mahũũm bë wë tanyy bä dajẽẽr, bë hꞌëëd hood na-ããj hẽ. Bë wë tananyy bä bë kuman mariij, tawꞌããts hẽ bë esëëm hõm bë hatsë bë hã hadäk doo, bë kuman bë betsẽẽ hyb nꞌaa ta sämKuman ky nꞌaa nado ti Jesus herꞌoot. Kuman ky nꞌaa me tamaherꞌoot. Kanebꞌooh do du doo do pooj jé ji benäm ji kuman, baad ji gada hyb nꞌaa ji wë ji majĩĩ kajaa bä. Ti noo gó né tadu doo Jesus, ta ma matëg na-ããj hẽ rano nꞌaa masoo doo. Ti hyb nꞌaa ta ma matëg Jesus maherꞌood wät, baad rahyb nꞌaa matakëë hyb nꞌaa baad nadoo do hã, sa hꞌyyb rabenäm hyb nꞌaa, edaa däk do hyb nꞌaa sa hã rarejãã doo. —näng mäh."
42,22,38,Ti mꞌ ta ma matëg raky hadoo ta hã:
42,22,39,"Getsemani bä Jesus ky nꞌaa ketsẽẽ do panyyg nꞌaa hahỹỹhTi mꞌ tabahedꞌoo doo da, waëë joom oriib banäng doo hẽnh Jesus bahõm kän. Ta ma matëg hadꞌaa mäh."
42,22,40,"Rakajaa bä mꞌ Jesus ky hadoo sa hã:—Pꞌop Hagä Do hã bë ky nꞌaa etsꞌẽẽ, nesaa do hꞌyyb tatug mahä̃nh bëëh, ỹ bë eréd hõm mahä̃nh —näng mäh."
42,22,41,"Ti mꞌ tabahõm dawë hã. Ti mꞌ ta taron nu paa me tabahyy häng, ti mꞌ taky nꞌaa etsẽẽ Pꞌop Hagä Do hã. Hahỹỹ da mꞌ ta kyyh:"
42,22,42,"—Ee, —näng mäh —makarẽn bä mado hõm mahä̃nh ỹỹ wät hahỹ ỹ ahoop do panꞌaa. Ta tii dꞌ né hẽ ỹ betsꞌẽẽ paawä, makarẽn doo da né hẽ mabadꞌoo, ỹ karẽn doo da nado —näng mäh.["
42,22,43,"Ti mꞌ hỹ pong jé naa ããs see kasee ta hã, tahꞌyyb hejꞌoonh hyb nꞌaa."
42,22,44,"Ti mꞌ takꞌëp mä taky nꞌaa etsẽẽ, takꞌëp tahꞌyy katón do hyb nꞌaa. Baad nado ta hꞌyyb tym. Majyyw hadoo mä tahehud. Tũũ mꞌ tabatõõm."
42,22,45,"Ti mꞌ tabasꞌëëg gëët jawén paa bä mꞌ, taky nꞌaa etsẽẽ do jawén paa bä, tabahõm ta ma matëg rahabꞌëëh hẽnh. Aä̃ bꞌëëh mä tii. Takꞌëp mä raty jewyk rahꞌyy ketón do hyb nꞌaa."
42,22,46,"Ti mꞌ taky hadoo sa hã:—Hëd nꞌaa bë baꞌỹỹh? —näng mäh. —Bë asꞌëëg bëh! Pꞌop Hagä Do hã bë ky nꞌaa etsꞌẽẽ, bë nesaa do hꞌyyb tatug mahä̃nh, ỹ bë eréd hõm mahä̃nh —näng mäh."
42,22,47,"Jesus ramaso däk do panyyg nꞌaa hahỹỹhJesus berꞌoot nä bä mꞌ, rakaja kän hajõk do ta wë. Judas, ta ma matëg 12 hedoo do see paah, sa pooj jé tabana. Ti mꞌ Jesus wë bana. Ta tapa tsanetsub wät. Kedëng do ky nꞌaa né paawä tii."
42,22,48,Ti mꞌ Jesus beaanh ta hã:
42,22,49,"Ti mꞌ Jesus sii habok do rabahapäh bä mꞌ hajõk do rakarẽn ramasoo, raky hadoo ta hã:—Makarẽn ër gadoo kuman me?"
42,22,50,Ti mꞌ Jesus sa hata see tekyyt mä Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do karom. Ta nabuuj hub hẽnh hadäk do tagakyd hõm mäh.
42,22,51,Ti mꞌ Jesus ky hadoo:—Ti moo hado manäh —näng mäh.Ti mꞌ Jesus moo däng ajꞌyy rog hã. Hasꞌoo däk mäh.
42,22,52,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hã, Pꞌop Hagä Do tób nꞌaa hagã nꞌaa sa wahë nꞌaa hã, Judah buuj sa wahë nꞌaa hã na-ããj hẽ, Jesus ramaso däk hyb nꞌaa ta no nꞌaa hanꞌaa do sa hã Jesus ky hadoo:—Ër wahë nꞌaa wë hꞌyy kawereem do sa hꞌyyb mahũũm nꞌaa bë edꞌoo gꞌeeh ỹỹh, bë wén nꞌaa wë ỹỹ sẽn-jeer yt hã, boh yt hã? —näng mäh."
42,22,54,"Jesus Peed ky nꞌaa jejën do panyyg nꞌaa hahỹỹhTi mꞌ ramaso däk Jesus, ti mꞌ ramahũũm kän Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do tób hẽnh kä. Peed bahõm sa jawén. Dawëë mꞌ tagadäk."
42,22,55,"Ti mꞌ warahén ragahõ jat tëëg tób wꞌoo hã, ti mꞌ rabehyy bꞌëëh tëëg noo pa. Sa pa mꞌ Peed bahyy häng."
42,22,56,"Ti mꞌ ỹỹnh, sa karom, bahapäh Peed tëëg bag hã mꞌ tabahäng bä. Ti mꞌ baad tabahegꞌããs ta hã. Ti mꞌ taky hadoo:—Hahỹ Jesus hata seeh —näng mäh."
42,22,57,Ti mꞌ Peed ky nꞌaa jejën wät.—Dooh ỹ hapëë bä ta ti ajꞌyy —näng mäh.
42,22,58,"Badah peej däg kä mꞌ, ta see bahegꞌããs Peed hã, ti mꞌ taky hadoo:—Ta hata see né hẽ õm —näng mäh.—Dooh. Dooh sa see ỹ do bä —näng mä Peed."
42,22,59,"Badah peej däg kä mꞌ, sét oor tabahado däk bä mꞌ, ta see ky hadoo:—Jesus ma matëg see né ti hỹỹh. Garirej buuj né ti hỹỹh —näng mäh."
42,22,60,"Ti mꞌ Peed ky hadoo:—Dooh ỹ hapëë bä ta ti maherꞌoot doo —näng mäh.Ti mꞌ nayyw hẽ, taherꞌoot nä bä mꞌ, karaak ky ganä kän, tabahꞌỹỹ kän."
42,22,61,"Ti mꞌ Jesus ty kawꞌõõd däk Peed wë. Tii bä mꞌ Peed hyb nꞌaa newë däg kän Jesus herꞌoot do paa ta hã kä: “Karaak bahỹỹh do pooj jé da ỹ maky nꞌaa jejën tamawoob nuu me.” Tii dꞌ né paa kä mꞌ, Jesus herꞌoot do paa kä ta hã."
42,22,62,"Ti mꞌ Peed banyyh wahoo gó naa. Takꞌëp tabaód gꞌëëd kän mäh, taky nꞌaa jejën do hyb nꞌaa Jesus."
42,22,63,"Jesus warahén rarejãã do panyyg nꞌaa hahỹỹhTi mꞌ, warahén Jesus hagꞌããs do raky nꞌaa ejeets kän mäh, rarejãã mä takꞌëp. Ti mꞌ raty mawꞌyyd däk, tanahapäh hyb nꞌaa. Ti mꞌ rabahewyyh bä mꞌ raky hadoo:—Maherꞌood mahapëë bä! Jaa mo hajꞌaa? —näk mäh."
42,22,66,"Judah buuj sa wahë nꞌaa Jesus hã rakeꞌaanh do panyyg nꞌaa hahỹỹhTi mꞌ, bäp paa mꞌ, rakata padëëk Judah buuj sa wahë nꞌaa hedoo doo, Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk doo. Ti mꞌ ramahũũm kän Jesus sa wë,"
42,22,67,"ti mꞌ raky hadoo:—Mamaherꞌood ãã hã, õm Kristo, Pꞌop Hagä Do Hꞌyyb Däng Do mado bä —näk mäh.Ti mꞌ Jesus ky hadoo:—Bë ỹ maherꞌood bä paawä, dooh paawä ỹ bë ky dahé bä. Bë ỹ eaaj bä, dooh bë ky gedag bä —näng mäh."
42,22,69,"—Ti tahado né paawä, hỹ jawén Ajꞌyy Hadoo Do Hỹ Pong Jé Hana Do asooh da Pꞌop Hagä Doo, Sahõnh Sa Bahä̃nh Hado Do hub hẽnh, ta hã Pꞌop Hagä Do wehꞌëëh doo bä —näng mä Jesus."
42,22,70,"Ti mꞌ sahõnh hẽ kata däk do raky hadoo:—Õm mä Pꞌop Hagä Do Tꞌaah, a nooh? —näk mäh.Ti mꞌ Jesus ky hadoo:—Bë né tii, ti tii dꞌ herꞌoot. Baad ub ti bë kyyh —näng mäh."
42,22,71,Ti mꞌ raky hadoo:—Dooh hyb nꞌaa wät pé ta ky nꞌaa herꞌoot péh. Ta daaj né hẽ ti taky nꞌaa kaherꞌoot —näk mäh.
42,23,1,"Pirato häd näng do wë Jesus ramahũũm kän do panyyg nꞌaa hahỹỹhTi mꞌ, sahõnh hẽ ajyy kata däk do ramahũũm kän Jesus Pirato häd näng do wë.Pirato häd näng doo, Roma buuj ta ti Judah häj nꞌaa bagã nꞌaa."
42,23,2,"Ti mꞌ radu doo Jesus raky nꞌaa tapaa Pirato hã. Hahỹỹ da mꞌ sa kyyh:—Hahỹ ajꞌyy hꞌyyb mahũũm Judah buuj, raky nadahé wät hyb nꞌaa sa wahë nꞌaa, Roma buuj. Tamoo geꞌỹỹm ranepꞌaak hyb nꞌaa Sesa hã ji hepak doo, Roma buuj sa wahë nꞌaa hã ji hepak doo. “Ỹ Kristo, Pꞌop Hagä Do Hꞌyyb Däng Doo. Häj nꞌaa wahë nꞌaa ỹỹh”, näng mä ta kyyh —näk mä ta ti ajyy Pirato hã."
42,23,3,"Ti mꞌ Pirato beaanh Jesus hã:—Õm né Judah buuj sa wahë nꞌaa? —näng mäh.Ti mꞌ Jesus ky hadoo:—Ỹỹ. Tii dꞌ né hẽ, maherꞌoot doo da né hẽ —näng mä Jesus."
42,23,4,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hã, hajõk do tꞌĩĩ hẽnh katꞌaa do hã na-ããj mä Pirato ky hadoo:—Dooh ỹ awꞌyyt pé ta hã ta säm ỹ anoo péh —näng mä Pirato."
42,23,5,"Ti mꞌ raky kahꞌũũm Pirato hã:—Sahõnh Judah häj nꞌaa bä, sa wahë nꞌaa wë rahꞌyy kawereem tanꞌoo bä tama metëëk do hã. Garirej häj nꞌaa bä tadu doo tama metëëk doo. Hỹỹ kä babä Jerusarẽnh bä tama metꞌëëg kän —näk mä sa kyyh."
42,23,6,"Eróts häd näng do wë Jesus ramahũũm do panyyg nꞌaa hahỹỹhGarirej häj nꞌaa bä Jesus du doo paa tama metëëk do Pirato ky nꞌaa napäh bä mꞌ, teaaj wät sa hã:—Garirej häj nꞌaa babuuj ti hỹ ajꞌyy? —näng mäh."
42,23,9,"Ti mꞌ Jesus ramanaa bä mꞌ, hajõng mä teaanh ta hã. Dooh mꞌ Jesus ky gedag bä.Jesus wén ky ganadoo Eróts, jꞌooj madäk doo me Eróts eaanh do hyb nꞌaa."
42,23,10,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Mosees ky nꞌaa jawꞌyyk do ma mehetëk do na-ããj hẽ, takꞌëp mä raky nꞌaa tapaa ta ky nꞌaa Eróts hã."
42,23,11,"Ti mꞌ Eróts, Eróts warahén nꞌaa sii hẽ mꞌ raky nꞌaa ejꞌees mäh, raky nꞌaa rejãã mä Jesus. Ti mꞌ radadäk ta hã saroor takꞌëp hanäm doo, sa wahë nꞌaa hedoo do saroor nꞌaa, rawehꞌëëh doo gó mꞌ raky nꞌaa manesꞌuunh hyb nꞌaa. Ti mꞌ Jesus Eróts mejõ hõm pꞌaa hẽnh Pirato wë."
42,23,12,Ti pooj jé mꞌ Eróts Pirato daheeh ta majĩĩ dó mꞌ. Ti noo gó kä mꞌ ta najiis hado däg kän mäh.
42,23,13,"Ti mꞌ Pirato mejũũ Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj sa wahë nꞌaa, hajõk do na-ããj rakataa hyb nꞌaa ta wë."
42,23,14,"Ti mꞌ taky hadoo sa hã:—Bë mana wät hahỹ ajꞌyy wë ỹỹ —näng mäh. —“Hahỹ ajꞌyy hꞌyyb mahũũm Judah buuj raky nadahé wät hyb nꞌaa sa wahë nꞌaa, Roma buuj”, bë nooh —näng mäh. —Baad ỹ beaaj wät bë matym gó ta ky nꞌaa bë herꞌoot doo. Dooh ỹ awꞌyyt pé ta hã nesaa do bë herꞌoot doo."
42,23,15,"Ti hadoo né hẽ Eróts. Dooh tawꞌyyt pé nesaa do ta hã, ti hyb nꞌaa tamejũũ pꞌaa hẽnh ãã wë —näng mäh. —Dooh tamo hajꞌaa pé ta pꞌãã dajëp péh."
42,23,16,"Ti hyb nꞌaa ỹ mejũũ da rahewyyh hyb nꞌaa, ti jawén da ỹ eréd hõm tabahõm hyb nꞌaa —näng mä Pirato kyyh.["
42,23,17,"Pas-kowa noo gó né mꞌ Pirato mahenꞌyyh radewëës do seeh, hajõk do retsẽẽ doo. Ti mꞌ hajõk doo, séd hã mꞌ raky hadoo, takꞌëp mä sa kyyh:—Manaboh hỹ ajꞌyy. Ãã karẽn maberéd hõm Barabas häd näng doo —näk mä sa kyyh."
42,23,19,"Ragadahewꞌëës doo gó mꞌ tabagëët ta ti Barabas häd näng doo, Jerusarẽnh panang bä Roma buuj sa hã tahꞌyy kawareem do hyb nꞌaa ta hꞌyyb hataa sa daheeh, ta see tadajꞌëëp do hyb nꞌaa na-ããj mäh."
42,23,20,"Pirato karẽn paawä taberéd hõm Jesus, ti hyb nꞌaa pꞌaa hẽnh taky kahꞌũũm sa hã."
42,23,21,"Ti mꞌ rageëëj bong:—Mepëëm däg! Mepëëm däg! Mepëëm däg! —näk mä hajõk do sa kyyh. Ti mꞌ tamawoob nuu me däg mä Pirato ky hadoo sa hã:—Hëd nꞌaa? —näng mäh. —Dooh mo hajꞌaa kadꞌoo do tado bä —näng mäh. —Dooh ỹ awꞌyyt pé ta hã ta pꞌãã dajëp péh. Ti hyb nꞌaa ỹ mejũũ da rahewyyh hyb nꞌaa, ti jawén da ỹ eréd hõm tabahõm hyb nꞌaa —näng mä Pirato kyyh."
42,23,23,"Ti mꞌ raky kahꞌũũm Pirato hã. Takꞌëp rageëëj bong, Jesus tabepëëm hyb nꞌaa. Ti mꞌ sa kyy me mꞌ rahaja kän Pirato."
42,23,24,Ti hyb nꞌaa kä mꞌ Pirato banꞌoo kän rakarẽn doo da.
42,23,25,"Tado nyyh mä Barabas, Jerusarẽnh panang bä Roma buuj sa wë tahꞌyy kawareem do hyb nꞌaa radawäts gëët do paah, ta see tadajꞌëëp do paah. Ti né mꞌ ti retsẽẽ Pirato hã. Ti mꞌ Pirato mejũũ Jesus rabepëëm däk bꞌaa hã, rakarẽn doo dꞌ né hẽ mꞌ."
42,23,26,"Jesus rabepëëm däk do panyyg nꞌaa hahỹỹhJesus warahén ramahũũm bä rabepëëm hyb nꞌaa, ramaso däk mä ajꞌyy Simaw häd näng doo. Panang Sirené häd näng doo bä naa mꞌ tii. Jerusarẽnh panang hẽnh tabajëë paawä. Ti mꞌ warahén ramejũũ mä tabesꞌooh hyb nꞌaa bꞌaa Jesus rahepëëm däk do bꞌaa nꞌaa. Ti mꞌ ramejũũ Jesus jawén tabahõm."
42,23,27,Hajõk mä hahꞌũũm sa jawén. Ỹỹj na-ããj mä ahꞌũũm sa sii. Aꞌoot mäh. Sa hꞌyyb mä ragedyyk. Rahꞌyy ketón do ky nꞌaa mꞌ ta tii.
42,23,28,"Ti mꞌ Jesus ty kawꞌõõd däk sa wë, ti mꞌ taky hadoo sa hã:—Ỹỹj, Jerusarẽnh buuj —näng mäh. —Ỹ hadꞌyyt nado bë pꞌãã ód. Bë daaj hẽ bë pꞌãã kaód, bë taah na-ããj hẽ bë pꞌãã ód, takꞌëp nesaa do bë wë hana do hyb nꞌaa."
42,23,29,"Ti awät da ti noo gó hahỹỹ da dꞌ bë kyyh: “Tawꞌããts hẽ ỹỹj taah nanäng do hã, ỹỹj netaah do hã, ỹỹj nanebii do hã”, takꞌëp nesaa do taah enäh do rabahoop do hyb nꞌaa."
42,23,30,"Ti noo gó Judah buuj raky hadoo da waëë hã: “Keréd hyy ãã jó, nayyw hẽ ër dejëp hyb nꞌaa.” Wajapëm do hã raky hadoo da: “Ãã jó wamii hyyh”,Pꞌop Hagä Do ky nꞌaa rod pooj jé hawät doo, Osejas häd näng do erih do hã Jesus ky däng.  hã takerii däk tii. näk da."
42,23,31,"Hahỹỹ da hã ỹ ranꞌoo bä, bꞌaa tsahë do hadoo do ỹỹh, nesaa do nahanäng doo, ta bahä̃nh da ti Pꞌop Hagä Do badꞌoo sa hã, bꞌaa hawoonh do hadoo, hajõng nesaa sa hã hanäng doo. Sahõnh hẽ haooj jëng do hadoo sa hã —näng mä Jesus ỹỹj sa hã."
42,23,32,"Pawóp hẽ ajyy moo nesaa do ramahũũm, Jesus sii rabepëëm padëëk hyb nꞌaa sa moo pꞌãã."
42,23,33,"Ti mꞌ rakajaa Ji Nu Gabóg Kꞌyy ramaneëënh doo bä. Ti mꞌ rabepëëm däk Jesus bꞌaa kajatsëk do hã kä. Bꞌaa kajatsëk do wób hã rabepëëm padëëk moo nesaa do Jesus pa. Ta hub hẽnh ta see hahäng, sꞌỹỹ hẽnh ta see hahäng."
42,23,34,"[Ti mꞌ Jesus ky hadoo:—Ee, —näng mäh —mamabaan sa hã hahỹ nesaa doo, hã ỹ ramoo bok doo. Dooh rahꞌyy genä bä ramoo bok do hãDooh rahꞌyy genä Pꞌop Hagä Do Tꞌaah tado bä ti radajꞌëëp doo. —näng mä Jesus.Ti mꞌ warahén ramoo bong ramasꞌuunh doo, rabahapäh hyb nꞌaa ta saroor uuh wë ym doo."
42,23,35,"Hajõk do rabahegꞌããs bä mꞌ, Judah buuj sa wahë nꞌaa raky nꞌaa ejꞌees mäh, rakawewꞌaam mä Jesus. Hahỹỹ da mꞌ sa kyyh:—Ta wób tedꞌëëp —näk mäh. —Tawꞌããts hẽ ta daaj hẽ takedꞌëëp Kristo, Pꞌop Hagä Do Hꞌyyb Däng Doo, Pꞌop Hagä Do asëëw hõm do tado bä? —näk mä sa kyyh."
42,23,36,"Ti ky hadoo né hẽ mꞌ warahén ẽnh. Ramenoo ta hã uwa sꞌëëb oow, ramanesꞌuunh do heen nꞌaa. Ti mꞌ raky hadoo:—A daaj hẽ kedëëb, Judah buuj sa wahë nꞌaa mado bä! —näk mä sa kyyh."
42,23,38,"Pꞌop, ta nu gadꞌoo pong jé mꞌ, warahén rabepëëm däk kerih doo. Hahỹỹ da mꞌ kerih do hã: “Judah buuj sa wahë nꞌaa hahỹỹh”, näng mä kerih do hã."
42,23,39,"Ti mꞌ moo nesaa do see Jesus pa hahäng do ky nꞌaa rejãã mä Jesus. Hahỹỹ da mꞌ taky nꞌaa ejꞌees:—Õm Kristo, Pꞌop Hagä Do Hꞌyyb Däng Do õm? Ti bä, a daaj hẽ kedëëb, ãã na-ããj né hẽ! —näng mä ta kyyh."
42,23,40,Ti mꞌ ta see ky geä̃m wät:—Dooh Pꞌop Hagä Do majeỹỹm bä? Õm na-ããj né da dajëp ta nemuun —näng mä ta hã.
42,23,42,"Ti mꞌ Jesus hã kä taky hadoo:—Mahyb nꞌaa esꞌee ỹỹh, mabagꞌããs doo hẽnh, hỹ pong jé makajaa bä —näng mäh."
42,23,43,"Ti mꞌ Jesus ky hadoo ta hã:—Né hup ỹ né hẽ hahỹ a hã ỹ herꞌoot doo: Badah mabasëëk da si ỹỹ hỹ pong jé, Pꞌop Hagä Do wë —näng mä Jesus."
42,23,44,"Jesus dajëp do panyyg nꞌaa hahỹỹhWasyg däk mä ti nuuj jé. Ti mꞌ ta bag badoo wät, badagyb däk mä badäk hahỹỹ hã. Jããm hẽ tug bä tabawag däk pꞌaa hẽnh. Dooh mꞌ papỹỹj bag wät péh. Tii bä mꞌ, Pꞌop Hagä Do tób nꞌaa tꞌõp ta gó noo gatsë hebaan do kasꞌẽẽd hyng mäh. Tii bä mꞌ takꞌëp mä Jesus geëëj wät:—Ee, —näng mäh —a moo gó ỹ banoo hëp ỹ tym —näng mäh.Ti mꞌ ta ti taky hadoo bä mꞌ, tadajëb kän mäh."
42,23,47,"Ti mꞌ sahõnh hẽ ta ti warahén sa wahë nꞌaa hapäh bä mꞌ, Pꞌop Hagä Do hã tajꞌaa etsëë kän. Hahỹỹ dꞌ mä ta kyyh:—Te hub né hẽ, —näng mäh —baad hadoo do né paa ti hỹ ajꞌyy —näng mäh. Ti mꞌ hajõk doo, kepëëm do hegꞌããs doo, sahõnh hẽ ta ti rabahapäh bä mꞌ, sa hꞌyyb ragedyyk rabajëk, rahꞌyy ketón do heen nꞌaa. Dawëë naa mꞌ Jesus najiis rabahegꞌããs. Sa mahang mä abꞌëëh mä ỹỹj Garirej häj nꞌaa bä naa, Jesus hataa paah."
42,23,50,"Jesus radakä jëng do pä gó panyyg nꞌaa hahỹỹh Ti awät mä ajꞌyy ky enyym doo, Pꞌop Hagä Do karẽn doo da hawät doo, Judah häj nꞌaa, panang Arimatsija häd näng doo bä naa. Joséh mä ta häd. Tagada né hẽ mꞌ Pꞌop Hagä Do bagꞌããs do du däk. Judah buuj sa wahë nꞌaa see né paawä mꞌ tii, dooh mꞌ ta hꞌyyb hedo bä sa sii, Jesus hã rabadꞌoo do hã. Series, "
42,23,52,"Ti mꞌ ti Joséh bahõm Pirato wë, Jesus kamag nꞌaa tabetsẽẽ hyb nꞌaa."
42,23,53,"Ti mꞌ tabado hyy kän Jesus kamag nꞌaa, ti mꞌ tahabën däk mä pããn hawak doo me rino häd näng do sꞌëëb. Ti mꞌ tadasuun jëng pä gabaho doo gó, kamag hood nꞌaa ragagots däk doo gó. Papuuj mä ta ti kamag hood. Saab pooj jé mꞌ ti ta tii. Saab pooj jé né hẽ mꞌ ta ti Judah buuj rabahenyyw hõm, Saab hã rakamehehãk hyb nꞌaa. Tũũh däg mä papỹỹj. Edaa däk Saab du däk doo."
42,23,55,"Ỹỹj Garirej häj nꞌaa bä naa, Jesus hadꞌaa do paah, rabahõm Joséh jawén. Rahapäh mä gabaho doo. Rahapäh mä na-ããj hẽ ragadakä jëng do Jesus kamag nꞌaa. Ti mꞌ rabajëk myyj hẽnh. Ti mꞌ rabenyyw däk bagꞌaad, buu benyym do bëëh, Jesus kamag nꞌaa hahog panꞌaa mꞌ. Rabenyyw däk do rabahajaa bä mꞌ, Saab däg mäh. Ti hyb nꞌaa ragada mä Saab tabëëj hõm hyb nꞌaa, Mosees ky nꞌaa jawꞌyyk mejũũ doo da."
42,24,1,"Jesus ganä wät do panyyg nꞌaa hahỹỹhTi mꞌ bäp paah, metꞌuuh hã, ỹỹj rabahõm kän pä gabaho doo hẽnh, Jesus kamag nꞌaa radasuun jëng hẽnh. Buu benyym do renyyw däk do paa ramahũũm."
42,24,2,"Kepëëd hõm mä pä gabaho do ty gatsë paah, rakajaa bä. Ti mꞌ rabajëë pꞌëë ta gó. Dooh mꞌ tii bä Jesus kamag nꞌaa."
42,24,4,"Rahyb nꞌaa newë bꞌëëh bä mꞌ, nayyw hẽ kasee sa pa pawóp hẽ ajyy. Gabarëëh mä sa saroor, hawyp do gabarëëh doo da."
42,24,5,"Takꞌëp mä ỹỹj rahꞌyyb eꞌỹỹm bong. Ti hyb nꞌaa, tũũ rabehyy bꞌëëh. Ti mꞌ ããs raky hadoo sa hã:—Hëd nꞌaa hawät do bë esoos dejëp do mahang? —näk mäh."
42,24,6,"—Dooh wäd bä. Ganä wät! Dooh bë hyb nꞌaa esꞌee wäd bë hã taherꞌoot do Garirej häj nꞌaa bä? Hahỹỹ dꞌ paa ta kyyh bë hã: “Ranꞌoo däk da Ajꞌyy Hadoo Do Hỹ Pong Jé Hana Do nesaa do moo hebꞌook do sa moo gó, rabepëëm däk hyb nꞌaa. Tamawoob däg bä kä ta ä̃h, ganä wät da pꞌaa hẽnh”, näng bë hã —näk mä ããs kyyh sa hã.?"
42,24,8,"Ti mꞌ rahyb nꞌaa esꞌee kän Jesus herꞌoot do paa kä. Ti mꞌ rabajëk, 11 hedoo do Jesus mejũũ do hã, ta wób na-ããj hã, rapanäk hyb nꞌaa. Marija Madarẽn, Jowãn, Marija Tsijaag ỹỹn, ỹỹj wób mä na-ããj hẽ mꞌ, ti panäk do sa hã."
42,24,11,Dooh mꞌ Jesus ma matëg raky dahé bä. Daap hẽ redꞌoo mä ti ỹỹj raherꞌoot doo.
42,24,12,"Ti hadoo né hẽ mꞌ, Peed asꞌëëg gëët, ti mꞌ wajꞌaa hõm Jesus kamag nꞌaa hood gadäk hẽnh. Gabaho do tagegꞌããs bä mꞌ, jããm né hẽ mꞌ pããn hawak do rino häd näng do sꞌëëb tahapäh. Ti mꞌ tabajëng. Tahyb nꞌaa newëë mä ta tii."
42,24,13,"Pawóp hẽ ajyy hã Jesus kasee do panyyg nꞌaa hahỹỹhTi noo gó né hẽ, pawóp hẽ Jesus ma matëg wób rabahõm panang Emaus häd näng doo hẽnh. Dawëë péj tii, Jerusarẽnh bä naa."
42,24,14,Ramahõm me raherꞌoot mä Jesus dajëp do ky nꞌaa.
42,24,15,Ti bahä̃nh mä Jesus kataa sa hã. Sa sii mꞌ tabahõm.
42,24,16,"Dooh mꞌ rahꞌyy genä bä Jesus tado bä, Pꞌop Hagä Do anꞌoo bä."
42,24,17,Ti mꞌ Jesus ky hadoo sa hã:—Hꞌëëd ti bë herꞌoot? —näng mäh.Ti mꞌ rabayyw bꞌëëh dó. Rahyb nꞌaa tón mäh.
42,24,18,"Ti mꞌ sa seeh, Kerew-Pas häd näng do ky hadoo:—Jããm né hẽ õm Jerusarẽnh bä hegꞌããs do ky nꞌaa nanapäh do tꞌĩĩ hẽnh hawäd wät doo? —näng mä ta kyyh."
42,24,19,"—Hꞌëëd ky nꞌaa? —näng mä Jesus.—Nasaréh buuj, Jesus häd näng do ky nꞌaa —näk mäh. —Pꞌop Hagä Do ky nꞌaa rod né tii. Takꞌëp ta hejój gó tama metëëk, tapehuunh na-ããj hẽ. Baad ub ti Pꞌop Hagä Do matym gó. Baad ub na-ããj hẽ ta wób sa matym gó —näk mäh."
42,24,20,"—Tii bä Pꞌop Hagä Do tób nꞌaa yt hã moo hebꞌooh do sa wahë nꞌaa, ër wahë nꞌaa wób na-ããj hẽ, rabanꞌoo kän Roma buuj sa moo gó, radajꞌëëp hyb nꞌaa. Tii bä rabepëëm däk bꞌaa hã —näk mäh. —Kristo, ër majĩĩ moo gó naa ëër, Isaraéw buuj tedꞌëëp do paawä, ãã edꞌoo. Tamawoob däg mä ta ä̃h tadajëp —näk mäh."
42,24,22,"—Ti anäng nä ta ky nꞌaa —näk mäh. —Bäp paa ỹỹj wób, ãã hꞌyyb hataa, rabeboo nä Jesus kamag nꞌaa hood hẽnh. Ãã hꞌyyb gabedo bong ranꞌoo bä. Dooh wäd mä ta kamag nꞌaa ta gó, sa nooh. Ããs kasꞌee bong mä sa hã, sa nooh. Jesus mä ganä wät ããs herꞌood bä, ỹỹj sa nooh."
42,24,24,Tii bä ãã wób rawajꞌaah rabahegꞌããs hyb nꞌaa. Se hub né hẽ mꞌ ỹỹj sa kyyh. Dooh wäd mä Jesus kamag nꞌaa tii bä. Dooh né hẽ mꞌ rahapëë bä Jesus —näk mä ajyy kyyh.
42,24,25,"Ti mꞌ Jesus ky hadoo sa hã:—Hꞌyy gatemah bëëh! —näng mäh. —Nayyw hẽ nado bë ky daheeh sahõnh hẽ Pꞌop Hagä Do ky nꞌaa rod raherꞌoot do paah —näng mäh. —Kristo, Pꞌop Hagä Do Hꞌyyb Däng Do ahoop do panꞌaa né hẽ sahõnh hẽ ta tii, hỹ pong jé, rawehꞌëëh hẽnh, tabasëëk do pooj jé. Baad né hẽ Pꞌop Hagä Do ky nꞌaa rod rerii bong paa ta tii —näng mä Jesus sa hã. Ti mꞌ Jesus ma metꞌëëg wät mä sa hã sahõnh hẽ ta ky nꞌaa, Pꞌop Hagä Do kyy kerih do hã hanäng doo. Mosees erii wät do hã tadu doo ta ky nꞌaa tama metëëk doo. Sahõnh hẽ Pꞌop Hagä Do ky nꞌaa rod rerii bong do ta ky nꞌaa, Jesus herꞌoot né mꞌ tii kä."
42,24,28,"Ti mꞌ edaa däk mä panang Emaus häd näng doo. Panang bahä̃nh mä Jesus katebꞌëës. Ti mꞌ takꞌëp rabetsẽẽ sa pa tabaym hyb nꞌaa, tũũh däg do hyb nꞌaa papỹỹj. Badajuu däk mäh. Ti mꞌ Jesus bahõm kän sa sii. Sa pa mꞌ tabayyw kän."
42,24,30,"Rabehyy tꞌoonh bä kä rabawa hyb nꞌaa kä, Jesus bado däk pãw, ti mꞌ Pꞌop Hagä Do hã taky nꞌaa etsẽẽ ta hyb nꞌaa, ti mꞌ taganabäh hõm, ti mꞌ tabanoo sa hã kä."
42,24,31,"Tii bä kä mꞌ, rahꞌyy kadawꞌuuh Jesus hã. Rahꞌyy kadawuung sii hẽ mꞌ Jesus dawuh."
42,24,32,"Ti mꞌ sa daaj hẽ rakanerꞌoot. Ti mꞌ raky hadoo:—Mahapäh né hẽ, ti baad ër hꞌyyb tym tsebé do hadoo ër sii taberꞌoot bä, Pꞌop Hagä Do kyy kerih do hã ër tamaherꞌoot bä ër mana me —näk mä sa kyyh."
42,24,33,"Ti mꞌ nayyw hẽ kä rabajëë kän Jerusarẽnh hẽnh, 11 hedoo do Jesus ma matëg, ta wób na-ããj hẽ rakata padëëk bä. Rakajaa bä kä mꞌ, kata bꞌëëh do raky hadoo sa hã: —Se hub né hẽ. Ganä wät né hẽ ër Wahë Nꞌaa! —näk sa kyyh. —Simaw hã takasꞌee wät! —näk mä kata bꞌëëh do sa kyyh. Ti mꞌ, panang Emaus häd näng doo hẽnh naa hanꞌaa do rabaherꞌoot sa hã nyy da Jesus kasee sa hã ta tyw nꞌaa ramahõm me, nyy da rahꞌyy kadawꞌuuh ta hã pãw taganebëëh bä."
42,24,36,"Tii bä kä mꞌ, rabaherꞌoot nä bä mꞌ, Jesus ganä gꞌëëd kän mä sa mahang. Ti mꞌ takedëng sa hã:—Tawꞌããts hẽ bë Pꞌop Hagä Do hꞌyyb enꞌyym —näng mäh."
42,24,37,Ti mꞌ takꞌëp rabeỹỹm bong. Hꞌyy gabedo bong mäh. Maëts redꞌoo mäh.
42,24,38,Ti mꞌ Jesus ky hadoo sa hã:—Hëd nꞌaa bë beỹỹm? —näng mäh. —Hëd nꞌaa bë panyyg ky nadaheeh hahỹ bë hapäh do hã? —näng mäh.
42,24,39,"—Bë hegãã moh ỹỹ, tsym ỹỹ, atapuwa tyw nꞌaa paah. Ỹ né ti hỹỹh. Maës ỹ nado ti hỹỹh. Bë mepꞌaa hã ỹỹ, maëts nado ỹỹh, bë bahapäh hyb nꞌaa. Maëts dooh ta dab nyy bä, dooh ta kꞌyy nyy bä, baad bë hapäh do ỹỹh —näng mä Jesus sa hã."
42,24,40,"Ti mꞌ tametä däg kän mä sa hã ta mooh, ta tsyym."
42,24,41,"Dooh mꞌ raky dahé nä bä, takꞌëp rahꞌyyb tsebé do hyb nꞌaa, takꞌëp rahꞌyyb meuunh do hyb nꞌaa. Ti hyb nꞌaa Jesus ky hadoo sa hã:—Ti anyy ji awa péh? —näng mäh."
42,24,42,Ti mꞌ rabanoo tahꞌỹỹb dab. Ti mꞌ tabawëë kän sa matym gó.
42,24,44,"Ti mꞌ taky hadoo sa hã:—Bë mahang ỹ bawät nä bä, ỹ dajëp do pooj jé, “Kametä däk da hã ỹ sahõnh hẽ këh ỹ nꞌaa Mosees erii wät do paah, Pꞌop Hagä Do ky nꞌaa rod rerii bong do paah, Saaw-Mo hã kerih do na-ããj hẽ”, bë ỹ maherꞌood bong paah —näng mäh. Ti mꞌ rahꞌyy genä padëëk Pꞌop Hagä Do kyy kerih do hã, Jesus anꞌoo bä."
42,24,46,"Ti mꞌ taky hadoo ẽnh sa hã:—Hahỹỹ da Pꞌop Hagä Do kyy kerih do këh ỹ nꞌaa: Kristo, Pꞌop Hagä Do Hꞌyyb Däng Doo, ahoop né da dajëb. Ta jawén kä da, tamawoob hẽ ta ä̃h tabado däk bä, taganä wät da pꞌaa hẽnh. Kristo ky gabuuj sahõnh hẽ häj nꞌaa babuuj sa hã rabaherꞌood hõm da hahỹ ky nꞌaa: Pꞌop Hagä Do awug hõm da sahõnh hẽ nesaa do ji moo wät do paah, ta hã ji hꞌyy kawareem bä. Jerusarẽnh bä naa da radu doo raherꞌood hõm doo —näng mä Jesus. Ti mꞌ taky hadoo ẽnh:—Bë hapäh sahõnh hẽ ta ti nesaa do ỹ ahoop doo, ỹ dajëp doo, ỹ ganä wät doo, ti hyb nꞌaa ỹ karẽn bë baherꞌoot ta ti këh ỹ nꞌaa ta wób sa hã —näng mäh."
42,24,49,"—Ỹ mejũũ da bë wë Pꞌop Hagä Do Sahee, Ee ky nꞌaa enooh doo —näng mäh. —Ti hyb nꞌaa bë ayyw dó Jerusarẽnh bä, bë gado däk bä kä pꞌop naa Pꞌop Hagä Do Sahee hejój —näng mä Jesus."
42,24,50,"Hỹ pong hẽnh Jesus basëëk do ky nꞌaa hahỹỹhTi mꞌ ta ma matëg Jesus mahũũm kän panang bahä̃nh, panang Betanija häd näng doo hẽnh. Ti mꞌ, pꞌop ta moo tagadabë sëëk, ti mꞌ taky nꞌaa edëë bong sa hã. Pꞌop Hagä Do hã taky nꞌaa etsẽẽ sa hyb nꞌaa."
42,24,51,"Ta ky nꞌaa edëng bä mꞌ, Pꞌop Hagä Do masäg kän hỹ pong jé."
42,24,52,"Ti mꞌ, sa taron nu paa me mꞌ ta ma matëg ramehyy bꞌëëh, Jesus rawehꞌëëh do ky nꞌaa, Jesus hã rajꞌaa etsë hyb nꞌaa. Ti mꞌ takꞌëp rahꞌyy gadejah doo gó mꞌ, rahꞌyyb tsebé doo gó mꞌ rabajëk."
42,24,53,Pꞌop Hagä Do tób nꞌaa bä mꞌ Pꞌop Hagä Do hã rajꞌaa etsëë hadꞌyyt hẽ mꞌ. Jããm hẽ kä hahỹ Jesus panyyg.
43,1,1,"Jesus ky nꞌaa Jowãw erih do hahỹỹhPꞌop Hagä Do kyyh Jesus hã takesok do ky nꞌaa hahỹỹhPꞌooj ub, sahõnh hẽ tadu dahäng do pooj jé, tawäd né hẽ Pꞌop Hagä Do Kyyh häd näng doo.Jesus né ti Pꞌop Hagä Do Kyyh häd näng doo. Pꞌop Hagä Do sii tabawät. Pꞌop Hagä Do né hẽ tii."
43,1,3,Sahõnh hẽ tamo hajꞌaa hanäng doo. Dooh tapanahuunh péh.
43,1,4,"Ji edëb hadꞌyyt up doo, Pꞌop Hagä Do Kyyh häd näng do hã né hẽ tabana. Ji hꞌyyb tym bag hadoo né hẽ ta ti edëb hadꞌyyt ub doo. Badagyp doo gó, nesaa do badäk hahỹỹ hã hanäng doo gó ta ti bag kadawꞌuuh. Dooh badagyp do haja bä ta hã."
43,1,6,"Ti mꞌ ti awät mä ajꞌyy Pꞌop Hagä Do kyy gó hana doo. Ta häd mä Jowãw.Jowãw nu gahemꞌuun do tii. Hajõk ti noo gó Jowãw häd enäh doo. Hahỹ Jesus panyyg hanäm do herii wät doo, Jowãw seeh, Jesus ma matëg seeh."
43,1,7,"Pꞌop Hagä Do mejũũ ta hã, ta wób tamaherꞌoot hyb nꞌaa ta ti ji hꞌyyb tym bag ky nꞌaa, ta tii hã rahꞌyy kaꞌeeh hyb nꞌaa."
43,1,8,Dooh Jowãw tado bä ta ti ji hꞌyyb tym bag. Ta bag ky nꞌaa rod ub ti Jowãw.
43,1,9,"Ahyy kän badäk hahỹỹ bä, ta bag hehꞌäät ub doo, Jesus Kristo, sahõnh hẽ badäk hahỹỹ hã habong do sa hꞌyyb tym bag."
43,1,10,"Badäk hahỹỹ bä paa tabawäd wät. Badäk hahỹỹ hã habong do tapehuuj né paawä, dooh ragado bä tii, dooh rahꞌyy genä bä ta hã. Ta karapee, Isaraéw buuj wë tabahyng, ti hadoo né hẽ, dooh ragado bä."
43,1,12,"Sahõnh hẽ gadꞌoo doo, ta hã hꞌyy kaꞌeeh do sa hã Pꞌop Hagä Do banoo ta taah rabahadoo hyb nꞌaa."
43,1,13,"Pꞌop Hagä Do taah ti rawén hedo padëëk, ajꞌyy karẽn do jawén nado, ajꞌyy panaa ji bahadoo do hyb nꞌaa nado. Pꞌop Hagä Do taah rawén hedo padëëk, Pꞌop Hagä Do tii dꞌ tabanoo do hyb nꞌaa sa hã. Sa yb hado däk Pꞌop Hagä Doo."
43,1,14,"Ti mꞌ ajꞌyy gó Pꞌop Hagä Do Kyyh häd näng do kesok. Ãã mahang paa tabawäd wät. Ãã hapäh né hẽ takꞌëp hadoo do ta hejój, sét ub Pꞌop Hagä Do Tꞌaah takꞌëp hadoo do hejój. Takꞌëp né hẽ taky enyym. Hehꞌäät ub hadꞌyyt né hẽ ta tii."
43,1,15,"Baad ub Jowãw nu gahemꞌuun do paa baherꞌoot paa ta ti ky nꞌaa. Hahỹỹ da mꞌ ta kyyh:—Hahỹ ti ỹ ky nꞌaa herꞌoot doo, hahỹỹ da ỹ baherꞌoot bä: “Jawén ỹ hana doo, hyb nꞌaa jawyk ti bahä̃nh ỹỹ, tawäd däg né hẽ pój ỹỹ jé do hyb nꞌaa” —näng mä Jowãw kyyh."
43,1,16,"Takꞌëp né hẽ Pꞌop Hagä Do Kyyh häd näng do ky enyym. Ti hyb nꞌaa ër hã taky enyyw hadꞌyyt hẽ. Baad hadoo do ër hã tametä hadꞌyyt hẽ. Mosees makũ anoo paa Pꞌop Hagä Do ky nꞌaa jawꞌyyk doo. Jesus Kristo kä metä kän Pꞌop Hagä Do ji takamahä̃n doo, ky nꞌaa hehꞌäät ub do na-ããj hẽ."
43,1,18,"Dooh noo gó hapäh pé Pꞌop Hagä Doo. Tii dꞌ né paawä, jããm né sét hadoo do ta Tꞌaah, ta da hadoo doo, ta pa hawät doo, ër tamaherꞌoot ta ky nꞌaa. Ta hã hẽ takametëëh Pꞌop Hagä Doo."
43,1,19," Ti mꞌ sa wób, Pariséw ramaneëënh doo, rabeaaj wät ta hã:—Hëd nꞌaa manu gemuun, Kristo, Pꞌop Hagä Do Hꞌyyb Däng Do nadoo do õm? Hëd nꞌaa manu gemuun Eriij pꞌooj ub hawät do paa nadoo do õm, nanäng Pꞌop Hagä Do ky nꞌaa rod nadoo do na-ããj hẽ õm? —näk mä sa kyyh. Ti mꞌ Jowãw ky hadoo:—Ỹ ti hỹỹh, bë ỹ nu gemuun naëng me —näng mäh. —Ti awät bë mahang bë nahapäh doo. Ti né ti jawén ỹ hana doo, takꞌëp hyb nꞌaa jawyk do bahä̃nh ỹỹ. Hã ỹỹ, ỹ hyb nꞌaa sakog its ta hã. Ti hyb nꞌaa dooh ỹ haja bä ta tsyym suun kabo nꞌaa ỹ do bä —näng mäh. Ta ti reaanh doo, panang Betanija häd näng doo bä tii, tamii Joradãn häd näng do ta myyj jé. Tii bä mꞌ Jowãw nu gemuun bong mä ta wë hanꞌaa doo."
43,1,29,"Jowãw nu gahemꞌuun do herꞌoot do Jesus ky nꞌaa hahỹỹhTi mꞌ jati péh, Jesus Jowãw nu gahemꞌuun do hapäh ta wë hana doo. Ti mꞌ Jowãw ky hadoo:—Bë hegãã, —näng mäh —Pꞌop Hagä Do masꞌãã bꞌéé tꞌaah hadoo, badäk hahỹỹ hã habong do nesaa do sa hã hanäng do hado hõm dooPꞌooj ub, Jesus hewäd hyng do pooj jé, Pꞌop Hagä Do mejũũ bꞌéé tꞌaah radajꞌëëp nesaa do sa mo hajꞌaa säm. Bꞌéé tꞌaah majyyw hyb nꞌaa Pꞌop Hagä Do mabaan hõm nesaa do ramoo bong do paah. Bꞌéé tꞌaah jawén buuj däg Jesus. Jesus dajëp nesaa do ër moo bok do hyb nꞌaa. Ta majyyw hyb nꞌaa kä Pꞌop Hagä Do bawug hõm sahõnh hẽ nesaa do ër moo bok doo. Ti hyb nꞌaa, bꞌéé tꞌaah gó Jowãw wén ehꞌũũm Jesus ky nꞌaa. —näng mä Jowãw Jesus ky nꞌaa hã."
43,1,30,"—Hahỹ né hẽ ta ti ỹ herꞌoot do paa kä, hahỹỹ da ỹ baherꞌoot noo gó: “Jawén ỹ hana doo, hyb nꞌaa jawyk ti bahä̃nh ỹỹ, tawäd däg né hẽ pój ỹỹ jé do hyb nꞌaa”, ỹ hanäng do paah."
43,1,31,"—Dooh paa ỹ hapëë nä bä nanäng hyb nꞌaa jawyk do hahỹ tado bä. Ỹ wén nu gemuun bong tame, takametëëh hyb nꞌaa Isaraéw buuj sa hã —näng mä Jowãw. Ti mꞌ Jowãw ky hado kän:—Pꞌop Hagä Do Sahee ỹ hapäh hỹ pong jé naa tabahyng ta wë gurii-i hadoo. Ta hã tabaym. Pooj jé, dooh ỹ hapëë nä bä ti tado bä. Hahỹỹ da paa ỹ Pꞌop Hagä Do maherꞌoot, ỹ paa tamejũũ tame ỹ nu gemuun hyb nꞌaa: “Ajꞌyy wë Sahé ỹ ahyy bä, ta wë tabaym mabahapäh bä”, näng Pꞌop Hagä Doo, “ti né hẽ tii kä tabanoo sa hã Sahé ỹỹ kä sa hꞌyyb tym gó tabajëë suun hyb nꞌaa, Sahé ỹỹ hꞌyyb mahũũm hyb nꞌaa kä sa hã”, näng Pꞌop Hagä Do hã ỹỹ. Series,  Ỹ hapäh ta ti Jesus wë kä. Ti hyb nꞌaa baad ỹ baherꞌoot ta ky nꞌaa kä: Pꞌop Hagä Do Tꞌaah né hẽ ti hỹỹh —näng mä Jowãw nu gahemꞌuun doo."
43,1,35,"Pooj jé Jesus sii habok do sa ky nꞌaa hahỹỹhTi mꞌ jati péh, pꞌaa hẽnh mä Jowãw nu gahemꞌuun do tii bä tabawät. Pawóp hẽ mꞌ ta ma matëg rahada. Jesus tabës bä Jowãw bahapäh bä mꞌ, taky hadoo ta ma matëg sa hã:—Bë hegãã! Pꞌop Hagä Do masꞌãã bꞌéé tꞌaah hadoo —näng mä Jowãw."
43,1,37,"Ti mꞌ ta ma matëg ramaa napäh bä mꞌ Jowãw herꞌoot doo, Jesus sii mꞌ rababoo kän. Ta jawén pꞌaa hẽnh Jesus bahegꞌããs bä mꞌ, ta jawén hanꞌaa do tabahapäh bä mꞌ, tabeaanh sa hã:—Hꞌëëd bë karẽn? —näng mäh.Ti mꞌ raky hadoo:—Rabi“Ãã ma matëg” rahanäng pé mꞌ ti Rabi. Rawehꞌëëh do ky nꞌaa tii. —näk mäh, —nyy bä mabagä? —näk mä sa kyyh. Ti mꞌ Jesus ky hadoo:—Bꞌëëp, bë hegãã —näng mäh.Ti mꞌ rabahõm ta sii, ti mꞌ rabahegꞌããs tabaheꞌỹỹh doo. Ti mꞌ rabaym ta pa, tũũh däg do hyb nꞌaa papỹỹj, 4 oor mꞌ. Ajꞌyy Ãn-Deréh häd näng doo, Simaw Peed häd näng do hỹỹj, Jowãw nu gahemꞌuun do herꞌoot do maa napäh do seeh, Jesus sii hawäd däk do seeh."
43,1,41,"Ti mꞌ nayyw hẽ Ãn-Deréh bahõm ta hỹỹj tesoos, Simaw. Ti mꞌ tabawꞌyyt bä kä, taky hadoo ta hã:—Ãã awꞌyyt Mesijas rahanäng doo —näng mäh. Kristo, Pꞌop Hagä Do hꞌyyb däng doo, tahanäng pé ti Mesijas."
43,1,42,"Ti mꞌ Ãn-Deréh mahũũm kän Simaw Jesus wë kä. Ti mꞌ Jesus begãã däk Simaw wë, ti mꞌ taky hadoo ta hã:—Õm né Simaw. Jowãw häd näng do tꞌaah õmJowãw see ta ti Simaw yb. Dooh Jowãw nu gahemꞌuun do paa tado bä. Dooh na-ããj hẽ ti Jesus ma metëëk do seeh, Jowãw häd näng do tado bä. Hajõk Jowãw häd enäh doo. —näng mäh. —Hỹ jawén Sepas a häd kä —näng mäh. Peed rahanäng pé ti ta tii, sa kyy me ti Sepas. “Pä” rahanäng pé mꞌ tii."
43,1,43,"Pirip, Natanajéw daheeh Jesus naëënh do panyyg nꞌaa hahỹỹhTi mꞌ jati pé Jesus hꞌyyb däng Garirej häj nꞌaa hẽnh tabahõm. Tabahõm pooj jé tahapäh mä ajꞌyy Pirip häd näng doo.—Hata ỹ õm hỹỹ kä —näng mä Jesus ta hã. Betsaj-Da panang häd näng doo bä naa ti Pirip. Ti né hẽ na-ããj hẽ Ãn-Deréh Peed sa panang. Sét panang buuj né tii."
43,1,45,"Ti mꞌ ajꞌyy seeh, Natanajéw häd näng do hã Pirip kataa. Ti mꞌ taky hadoo ta hã:—Ãã awyyd kän Mosees erii wät do paa gó kaherꞌoot doo kä, Pꞌop Hagä Do ky nꞌaa rod rerii bong do paa gó kaherꞌoot do na-ããj hẽ —näng mäh. —Jesus né ti ta tii, Nasaréh häd näng do panang hẽnh naa, Joséh tꞌaah —näng mä Pirip Natanajéw hã."
43,1,46,"—Nasaréh hẽnh naa? —näng mä Natanajéw. —Nasaréh bä naa dooh baad hadoo do ana bä —näng mä Natanajéw.Ti mꞌ Pirip ky hadoo ta hã:—Hamäh, ër hegãã —näng mä Pirip."
43,1,47,"Ti mꞌ rabahõm. Ti mꞌ Jesus bahapäh bä Natanajéw kaja nä bä, taky hadoo:—Wät ta ti Isaraéw buuj hehꞌäät ub doo. Dooh tawadꞌii bä, dooh tajejën bä —näng mäh."
43,1,48,"Ti mꞌ Natanajéw ky hadoo:—Nyy dꞌ ỹ mabahapäh? —näng mä Jesus hã.Ti mꞌ Jesus ky hadoo ta hã:—Õm Pirip awꞌyyt do pooj jé, õm ỹ bahapäh joom wiigo häd näng do yt hã —näng mä Jesus."
43,1,49,"Ti mꞌ Natanajéw hyb nꞌaa meuuj wät, ti mꞌ taky hadoo:—Ma matëg! —näng mäh —Õm né Pꞌop Hagä Do Tꞌaah. Õm né hẽ Isaraéw buuj sa wahë nꞌaa —näng mäh."
43,1,50,"Ti mꞌ Jesus ky hadoo ta hã:—Hã ỹ mahꞌyy kaꞌeeh, joom wiigo yt hã õm ỹ bahapäh ỹ banäng do hyb nꞌaa? —näng mäh. —Ti bahä̃nh da mabahapäh da meuj nꞌaa näng doo —näng mäh."
43,2,1,"Naëng kawapëën däk do panyyg nꞌaa hahỹỹhTi mꞌ, jati hawät hadoo hã, panang Kanah häd näng doo bä, Garirej häj nꞌaa bä, ramoo bong ketꞌëë do jäm waa nꞌaa, ta tä nꞌaa. Jesus ỹỹn awät tii bä, raketꞌëë do jäm noo gó. Jesus, ta ma matëg sii hẽ, rabatsꞌyyt jäm hẽnh."
43,2,3,"Ti bahä̃nh, tabahëëj jëng uwa bëëh hejoonh doo. Ti mꞌ Jesus ỹỹn ky hadoo Jesus hã:—Ahëëj jëng uwa bëëh hejoonh doo —näng mä Jesus ỹỹn."
43,2,4,Ti mꞌ Jesus ky hadoo ta hã:—Hëd nꞌaa tii hã ỹ mamaherꞌoot? —näng mäh. —Dooh takaja nä bä hejój ỹỹ ỹ metëëh doo —näng mäh.
43,2,5,"Tii bä mꞌ, ta ti tób yt moo bo nꞌaa hã mꞌ Jesus ỹỹn ky hadoo:—Bë moo boo da sahõnh hẽ bë tamejũũ doo —näng mä ta ỹỹn kyyh sa hã."
43,2,6,"Tób yt hã ti abëëh ji ma poo oow see pé naëng hood pä sꞌëëb. Sa moo hetsyd, sa waa hood getsyd naëng nꞌaa. Judah buuj raky nꞌaa jawꞌyyk do ky nꞌaa né tii. Tamawoob hẽ raat kenꞌyyh tahyb nꞌaa pé ta ti ta gabuuj."
43,2,7,"Ti mꞌ, tii bꞌ moo hebꞌooh do sa hã Jesus ky hadoo:—Bë gedu bëh naëng ta hood gó —näng mä Jesus.Ti mꞌ ragedu bëëh sahõnh hẽ."
43,2,8,Ti mꞌ Jesus ky hadoo sa hã:—Bë agób ta uuh. Bë mahũũm jäm kaser nꞌaa wë —näng mä ta kyyh.Ti mꞌ ramahũũm kän ta wë ta uuh.
43,2,9,"Ti mꞌ jäm kaser nꞌaa tameëëk naëng paah, uwa bëëh hejooj däk doo. Dooh tahapëë bä nꞌyy hẽnh naa tii. Tii bä moo hebꞌooh doo, ti rahapäh ta tii. Ti mꞌ dawë hã ajꞌyy katëë do tanaëënh, ti taky hadoo ta hã:—Pooj jé ji heno uwa bëëh hejoonh do baad hadoo doo. Ta jawén, baad rabeëg bong bä kä, rahãd kanahapëë bong bä kä, ji heno baad nadoo doo. Õm tii, dooh tii dꞌ madoo bä. Menyyw hõm baad hadꞌop do tagadëëg ub —näng mä ta kaser nꞌaa kyyh ajꞌyy katëë do hã."
43,2,11,"Pooj jé Jesus du doo do tapahuunh do ta tii. Ta tii hã kä tametä kän takꞌëp hadoo do ta hejój, ti hyb nꞌaa ta ma matëg ta hã rahꞌyy kae padäg kän. Panang Kanah häd näng doo bä, Garirej häj nꞌaa bä ti ta tii."
43,2,12,"Pꞌop Hagä Do tób nꞌaa wahoo gó hesꞌëëm do Jesus hebëë bong do panyyg nꞌaa hahỹỹhTi jawén mäh, panang Kapar-Naũm häd näng doo hẽnh Jesus rabahõm ta ỹỹn, ta hỹỹj, ta ma matëg sa daheeh. Tꞌĩĩ hẽnh mä tabaym pawóp hẽ ta ä̃h."
43,2,13,"Tabedaa däk bä Pas-kowaPas-kowa ramaneëënh doo, Isaraéw buuj rahyb nꞌaa esee do Pꞌop Hagä Do tꞌyyd mehĩĩn doo, rabahꞌũũm do Esit bä naa. Pas-kowa ratabꞌëës noo gó mꞌ ranahebꞌooh mä bꞌéé tꞌaah ajꞌyy. Rahyb nꞌaa esee do heen nꞌaa mꞌ tii. Ti noo gó mꞌ ratabꞌëës né hẽ mꞌ pãw makuj tamah doo. Séd hã mꞌ ratahebꞌëës. häd näng do Judah buuj rahyb nꞌaa esee doo, Jesus bahõm kän mä Jerusarẽnh hẽnh."
43,2,14,"Pꞌop Hagä Do tób nꞌaa wꞌoo hã, kahadë doo gó, wahoo gó, tabahapäh mä booj yb, bꞌéé, gurii-i hesꞌëëm doo. Dajẽẽr mebꞌaanh doo, tii bꞌ né rabatꞌoonh, Jesus hapäh."
43,2,15,"Ti mꞌ tabarig däk ta tyd tamehewyyh hyb nꞌaa. Ti mꞌ tabahabëë bong booj yb, bꞌéé sii hẽ. Ti mꞌ tabaũũj bëëh mä dajẽẽr rabahebꞌaanh do tyng nꞌaa. Jé padꞌyyt hẽ taparara bong mä moweed, Jesus mo hajꞌaa."
43,2,16,Ti mꞌ taky hadoo gurii-i hesꞌëëm do hã:—Bë manä ti jꞌeep! —näng mäh. —Ji esꞌëëm do tób nꞌaa bë adoo manä Ee tób! —näng mä Jesus kyyh sa hã.
43,2,17,Ti mꞌ ta ma matëg rahyb nꞌaa esꞌee däg kän Pꞌop Hagä Do kyy kerih do hã kerih doo: “Ỹ gawatsꞌiik da takꞌëp ỹ kamahä̃n do hyb nꞌaa a tób nꞌaa.”
43,2,18,"Ti mꞌ Judah buuj sa wahë nꞌaa rabana Jesus wë, ti mꞌ raky hadoo ta hã:—Jaa kyy gó hahỹỹ dꞌ mabadꞌoo? —näk mä sa kyyh. —Mametä ãã hã meuj nꞌaa näng do heen nꞌaa, Pꞌop Hagä Do ky gabuuj tado bä —näk mä sa kyyh."
43,2,19,"—Ej —näng mä Jesus. —Bë karẽn bä, bë apyn hõm hahỹ Pꞌop Hagä Do tób nꞌaa. Tamawoob hẽ tabado däk bä ta ä̃h, ỹ tamaa sooh pꞌaa hẽnh —näng mä Jesus."
43,2,20,—Nyy dꞌ ti ta tii? —näk mä Judah buuj wahë nꞌaa sa kyyh. —46 ta baab ramoo bok rabahaja sooh hyb nꞌaa. Tamawoob mä ta ä̃h matamaa sooh pꞌaa hẽnh? —näk mä sa kyyh Jesus hã.
43,2,23,"Ti mꞌ, Pas-kowa rahyb nꞌaa esee noo gó, Jerusarẽnh bä Jesus baym bä, hajõk hꞌyy kae kän ta hã, hajõng tapehuunh do rahapäh do hyb nꞌaa."
43,2,24,"Dooh Jesus hꞌyyb dahé bä sa hã, baad tabahapäh do hyb nꞌaa sa hꞌyyb. Dooh hyb nꞌaa rabaherꞌoot pé Jesus hã badäk hahỹỹ hã habong do sa ky nꞌaa, baad Jesus bahapäh do hyb nꞌaa sa hꞌyyb."
43,3,1,"Ajꞌyy Nikodẽm häd näng do sii Jesus berꞌoot do panyyg nꞌaa hahỹỹhTi mꞌ, ti awät mä ajꞌyy Nikodẽm häd näng doo, Pariséw sa seeh, Judah buuj sa wahë nꞌaa see mꞌ. Atsëm tabana Jesus wë, ti taky hadoo ta hã:—Ma matëg, —näng mäh —ãã hapäh, õm Pꞌop Hagä Do mejũũ, ãã mama metëëk hyb nꞌaa. Ta ti ãã wén hapäh, dooh hajaa pé ta tii dꞌ mapahuunh doo da Pꞌop Hagä Do nawäd bä ta sii —näng mä Nikodẽm kyyh."
43,3,3,"Ti mꞌ Jesus ky hadoo ta hã:—Dooh hajaa pé Pꞌop Hagä Do bagꞌããs do karapee ji do bä, pꞌaa hẽnh ji nenyy bä. Né hup ỹ né hẽ ta ti ỹ herꞌoot doo —näng mä Jesus Nikodẽm hã."
43,3,4,"Ti mꞌ Nikodẽm ky hadoo:—Nyy dꞌ tii? —näng mäh. —Nyy da pꞌaa hẽnh ji benäng, wahꞌëë däk do ji? Ny daa pꞌaa hẽnh ji bajëë suun ji ỹỹn wog gó, pꞌaa hẽnh ji benäng hyb nꞌaa? —näng mä Nikodẽm kyyh."
43,3,5,"Ti mꞌ Jesus ky hadoo:—Dooh ji haja bä Pꞌop Hagä Do bagꞌããs do karapee ji do bä, ji hꞌyyb ji nenyyw bä nesaa do mahä̃nh, Pꞌop Hagä Do Sahee ji hꞌyyb gó tanajëë suun bä na-ããj hẽ.Hahỹỹ dꞌ Gereg kyy me, Jowãw erih doo me: “Dooh ji haja bä Pꞌop Hagä Do bagꞌããs doo gó ji ajëë suun bä, naëng me ji nenyy bä, Pꞌop Hagä Do Sahee me ji nenyy bä na-ããj hẽ.” Hahỹỹ da ta ti naëng ky nꞌaa: Ji kahetsyyd wät do hadoo naëng me hasus do mahä̃nh, ji hꞌyyb ji benäm nesaa do mahä̃nh. Né hup ỹ né hẽ ta ti ỹ herꞌoot doo —näng mäh."
43,3,8,"Ti mꞌ taky hadoo:—Tabahëm do ky nꞌaa gó õm ỹ maherꞌoot pꞌaa hẽnh ji benäng do ky nꞌaa. Tabahëm do tabahëm takarẽn hẽnh. Ji maa napëë né paawä ta kyyh, dooh ji hapëë bä nꞌyy hẽnh tahana, dooh ji hapëë bä nyy bä tabaym. Ti hadoo Pꞌop Hagä Do Sahee gó pꞌaa hẽnh henäk do sa hãHahỹỹ dꞌ tahanäng pé tii: Dooh né paawä ji hapëë bä nyy dꞌ ti pꞌaa hẽnh rabenäng do hadoo, wyt ta maab hẽ sa hꞌyyb tym kawareem kän Pꞌop Hagä Do Sahee anꞌoo bä. —näng mä Jesus Nikodẽm hã."
43,3,9,Ti mꞌ Nikodẽm ky hadoo:—Nyy dꞌ tii?
43,3,10,"Ti mꞌ Jesus ky hadoo ta hã:—Isaraéw buuj sa ma matëg né paawä õm, dooh tagahꞌood bä a hã? —näng mäh."
43,3,11,"—Né hup ỹ né hẽ hahỹ õm ỹ maherꞌoot doo: Ãã herꞌoot ãã hapäh do ky nꞌaa, ãã hapäh do ãã matym me na-ããj hẽ. Ti hadoo né hẽ, dooh bë gado bä ãã herꞌoot doo —näng mäh."
43,3,12,"—Õm ỹ maherꞌood wät badäk hahỹỹ bä ky nꞌaa, dooh ỹ maky dahé bä. Nyy da da ỹ bë ky daheeh hỹ pong jé ky nꞌaa ỹ herꞌood bä? —näng mäh."
43,3,13,—Dooh hewäd sëëk pé hỹ pong jé. Dooh ta ky nꞌaa herꞌoot péh. Jããm né hẽ hawät tꞌĩĩ hẽnh Ajꞌyy Hadoo Do Hỹ Pong Jé Hana Doo.
43,3,14,"Pꞌooj ub, tabanawäng bä, awꞌyy heen nꞌaa Mosees gadahäng pꞌop, bꞌaa hã, ta wë rahegãã bä ranadejëp hyb nꞌaa. Ti hadoo né da bꞌaa hã, pꞌop, rabepëëm däk da Ajꞌyy Hadoo Do Hỹ Pong Jé Hana Doo, sahõnh hẽ ta hã hꞌyy kaꞌeeh do redëb hadꞌyyt hyb nꞌaa hỹ pong jé Pꞌop Hagä Do pa."
43,3,16,"Takꞌëp badäk hahỹỹ hã habong do Pꞌop Hagä Do kamahä̃n. Ti hyb nꞌaa tabanꞌoo däg kän sét hadoo do ta Tꞌaah, sahõnh hẽ ta hã hꞌyy kaꞌeeh do tabanesaa hẽnh ranahõm hyb nꞌaa, rabedëb hadꞌyyt hyb nꞌaa hỹ pong jé Pꞌop Hagä Do pa kä."
43,3,17,"Taky nꞌaa etyy hyb nꞌaa nado nesaa do sa hã Pꞌop Hagä Do wén mejõ hyng ta Tꞌaah badäk hahỹỹ bä. Tawén mejõ hyng, ta hã rabedëp hyb nꞌaa nesaa do mahä̃nh —näng mä Jesus kyyh."
43,3,18,"Ti mꞌ Jesus ky hadoo ẽnh:—Dooh Pꞌop Hagä Do ky nꞌaa ety bä nesaa doo hẽnh, ta Tꞌaah hã hꞌyy kaꞌeeh doo. Pꞌop Hagä Do hꞌyyb gó tabanyy däk taky nꞌaa etyy do sa hã nesaa doo hẽnh, ta Tꞌaah hã hꞌyy kanaꞌeeh do sa hã. Ta wén ky nꞌaa etyy nesaa doo hẽnh sa hã, sét hadꞌos do ta Tꞌaah hã rahꞌyy kanaꞌeeh do hyb nꞌaa —näng mäh. —Hahỹ hyb nꞌaa Pꞌop Hagä Do rejãã da sa hã: Ta tꞌaah, ji hꞌyyb tym bag, baad hadoo do Pꞌop Hagä Do genꞌaak do ji hã tametëëh doo, kajaa badäk hahỹỹ hã habong do sa mahang. Ti hado né paawä, dooh rakamahä̃n bä ta ti bag. Rakamahä̃n badagyp do hadoo doo, nesaa do ramoo bong do hyb nꞌaa."
43,3,20,"Nesaa do moo hebꞌook doo, dooh rakamahä̃n bä ta bag. Dooh rakarẽn bä ta bag hadoo doo gó rabooh, nesaa do ramoo bok do kamanetëëh hyb nꞌaa."
43,3,21,"Baad hadoo do ky nꞌaa Pꞌop Hagä Do metëëk doo da habok doo, tabawak bä hadoo doo gó rababok, Pꞌop Hagä Do ky gabuuj né ta ti ramoo bong doo, takametä däk hyb nꞌaa —näng mä Jesus Nikodẽm hã."
43,3,22,"Jesus ky nꞌaa Jowãw nu gahemꞌuun do herꞌoot do panyyg nꞌaa hahỹỹhTa jawén mäh, Jesus, ta ma matëg daheeh raberéd hõm mä Jerusarẽnh panang. Panang bahä̃nh, Judah häj nꞌaa bä tabaym dó ta ma matëg daheeh. Ta tii bä tanu gemuun bong ta wë hanꞌaa doo."
43,3,23,"Ti noo gó Jowãw nu gahemꞌuun do nu gemuun wät panang Anon häd näng doo bä, panang Sarĩm häd näng do nedaa bä, tamii maeh do hyb nꞌaa tii bä. Hajõk Jowãw wë hanꞌaa ranu kemuun hyb nꞌaa. Jowãw nu gahemꞌuun do radawäts gëët do pooj jé tii."
43,3,25,"Ti mꞌ Jowãw nu gahemꞌuun do ma matëg raky kedꞌaak Judah buuj see sii. Judah buuj raky nꞌaa jawꞌyyk do mejũũ nyy da ji behop ji hꞌyyb enyyw däk hyb nꞌaa Pꞌop Hagä Do matym gó. Ti pꞌãã raky kedꞌaak. Ti mꞌ Jowãw nu gahemꞌuun do ma matëg rabana ta wë, ti mꞌ raky hadoo ta hã:"
43,3,26,"—Ãã ma matëg —näk mä Jowãw hã. —Ajꞌyy tamyyj däk hã makahataa doo, maky nꞌaa herꞌoot do paah, ta ti na-ããj hẽ nu gemuun hỹỹ kä. Sahõnh hẽ rabahõm kän ta wë. Dooh ãã wë rana boo bä —näk mä Jowãw nu gahemꞌuun do ma matëg ta hã."
43,3,27,"Ti mꞌ Jowãw ky hadoo:—Pꞌop Hagä Do né hẽ ti hanoo ji hã ji moo wät do panꞌaa. Pꞌop Hagä Do ky gabuuj né hẽ ti tamoo wät doo. Bë hapäh né hẽ, bë maa napäh né hẽ bë hã ỹ herꞌoot do paah. Pꞌop Hagä Do Hꞌyyb Däng Do nado ỹ hỹỹh, näng paa ỹỹh. Pꞌop Hagä Do mejũũ ỹ ta pooj jé, näng paa ỹỹh."
43,3,29,"—Raketëë do jäm nꞌaa rabajäm noo gó, ta patug panꞌaa wë né ta ỹỹm panꞌaa bahõm. Ajꞌyy najiis, jäm hꞌyyb mahũũm nꞌaa, tsebee kän katëë do panꞌaa kyyh hã. Katëë do najiis tsebé do hadoo ỹ hỹỹh —näng mä Jowãw. —Baad ỹ tsebee kän sahõnh hẽ rabahõm do hyb nꞌaa ta wë."
43,3,30,Tawꞌããts hẽ rahyb nꞌaa jawyyg magyys hẽ ta tii. Ti yd jé tawꞌããts hẽ ỹ rahyb nꞌaa sakog magyys hẽ —näng mä Jowãw.
43,3,31,"Ti mꞌ Jowãw ky hadoo ẽnh:—Hỹ pong jé hana doo, sahõnh hẽ sa bahä̃nh ta tii. Badäk hahỹỹ bä naa ỹ ti hỹỹh. Badäk hahỹỹ bä naa ti ỹ hajaa ỹ herꞌood bä. Hỹ pong jé hana doo, sahõnh hẽ bahä̃nh hadoo doo,"
43,3,32,"ti né hẽ sahõnh hẽ tabaherꞌoot tꞌĩĩ hẽnh tahapäh doo, tamaa napäh do ky nꞌaa. Ti hado né paawä, dooh ragado bä taherꞌoot doo."
43,3,33,"Ỹ gadoo ti hỹ pong jé hana do herꞌoot doo. Te hub né hẽ Pꞌop Hagä Doo, baad ỹ ky däng."
43,3,34,"Ỹ Pꞌop Hagä Do mejũũ ta ky nꞌaa ỹ baherꞌoot hyb nꞌaa. Baad tabanoo hã ỹ ta Sahee. Ti hyb nꞌaa, te hub né hẽ bë hapäh Jesus ky nꞌaa ỹ herꞌoot doo. —Pꞌop Hagä Do kamahä̃n ta Tꞌaah. Sahõnh hẽ bagã nꞌaa tabahadoo ta Yb anꞌoo bä."
43,3,36,"Pꞌop Hagä Do Tꞌaah hã hꞌyy kaꞌeeh doo, edëb hadꞌyyt da Pꞌop Hagä Do pa hỹ pong jé. Nabuj kehꞌũũm doo, ta hã hꞌyy kanaꞌeeh doo, dooh da tꞌĩĩ hẽnh raboo bä. Rahob hadꞌyyt hẽ da nesaa doo, Pꞌop Hagä Do anꞌoo bä —näng mä Jowãw kyyh."
43,4,1,"Samarija häj nꞌaa buuj ỹỹnh panyyg nꞌaa hahỹỹhTi mꞌ, hajõõ däk Jesus ma matëg, Jowãw nu gahemꞌuun do ma matëg bahä̃nh däg, Jowãw bahä̃nh däg na-ããj hẽ Jesus ranu gemuun doo, Pariséw raky nꞌaa napëë kän. Dooh mꞌ Jesus nu gemuun bä. Ta ma matëg ti nu gemuun Jesus wë hanꞌaa doo. Jesus heen nꞌaa nyy däk bä mꞌ, Pariséw raky nꞌaa napäh bä kä, teréd hõm Judah häj nꞌaa. Garirej häj nꞌaa hẽnh tabahõm kän pꞌaa hẽnh. Series,  Series, "
43,4,4,"Ta tyw nꞌaa Samarija häj nꞌaa tabës doo me mꞌ tabahõm. Ramahõm me mꞌ, rakajaa panang Sikar häd näng doo bä, Samarija häj nꞌaa bä. Hëëj Jakóh ta tꞌaah Joséh hã tanoo do paa nedaa hẽnh ti panang. Tii bä ti majat mä naëng Jakóh gagots däk do paah. Jesus akaaj däk mäh, dawëë rababok do hyb nꞌaa. Ti mꞌ Jesus baso däk naëng majat do pa. Wasyg këë mäh. Ti nuuj jé ta ma matëg rabahõm panang hẽnh, sa waa rabetsẽẽ hyb nꞌaa. Ti mꞌ naëng majat bä ỹỹnh, Samarija buuj, kajaa mä naëng tabagóp hyb nꞌaa. Ti mꞌ Jesus ky hadoo ta hã:—Na ỹ eëg naëng uuh —näng mäh. Series, "
43,4,9,"Ti mꞌ ỹỹnh hyb nꞌaa newëë teaanh do hyb nꞌaa. Dooh Judah buuj raherod bä Samarija buuj sa sii.Dooh Judah panaa hehꞌäät do Samarija buuj rado boo bä. Ti hyb nꞌaa, dooh Judah buuj ragado bä sa mahang, dooh raherod bä sa sii. Dooh Judah buuj ragenaag bä Samarija buuj. Dooh na-ããj hẽ Samarija buuj ragenaag bä Judah buuj. Ti hyb nꞌaa mꞌ taky hadoo:—Hꞌëëd hyb nꞌaa mabetsẽẽ hã ỹ naëng? —näng mäh. —Õm Judah buuj, ỹ ti Samarija buuj —näng mäh."
43,4,10,"Ti mꞌ Jesus ky hadoo ta hã:—Mahapëë bä paawä ji matym nꞌaa Pꞌop Hagä Do anoo do ji hã, mahapëë bä paawä hahỹ naëng hetsẽẽ do a hã, metsẽẽ paawä ta hã naëng. Ji hꞌyyb edꞌëëp do naëng nꞌaa paawä tanoo a hã —näng mä Jesus."
43,4,11,Ti mꞌ ỹỹnh ky hadoo:—Ny ta hood? Tꞌõp hahỹ naëng majat. Nꞌyy hẽnh naa mabagóp ti naëng menooh doo? —näng mäh.
43,4,12,"—Ër wahë makũ Jakóh gagots jat hahỹ naëng. Ti mo hajꞌaa paah, ti ti hanoo paa ãã hã. Ti ti heëëk paah, ta taah reëëk paah, ta masããh reëëk paa hahỹ naëng. Ër wahë makũ bahä̃nh gꞌeeh õm? —näng mä ỹỹnh kyyh."
43,4,13,"Ti mꞌ Jesus ky hadoo ta hã:—Majat hahỹ naëng heëëk doo, pꞌaa hẽnh da tahoo kaaj däk —näng mäh."
43,4,14,"—Naëng ỹ anoo do heëëk doo, dooh da tahoo kaaj wäd bä. Naëng ỹ anoo do tawäd hadꞌyyt hẽ da sa hꞌyyb tym gó.Pꞌop Hagä Do Sahee tii, naëng hadoo do Jesus anoo doo. Tanoo sa hã hỹ pong jé, Pꞌop Hagä Do pa sa hꞌyyb tym edëb hadꞌyyt hẽ —näng mä Jesus."
43,4,15,"Ti mꞌ ỹỹnh ky hadoo:—Na ta ti naëng ỹ karẽn, ỹ hoo nakaaj wät hyb nꞌaa, ỹ nana wät hyb nꞌaa, ỹ nagób wät hyb nꞌaa hahỹ naëng —näng mä ỹỹnh kyyh."
43,4,16,Ti mꞌ Jesus ky hadoo ta hã:—Abaaj hõm! Mahahëën nä a patug —näng mä Jesus.
43,4,17,"—Dooh ỹ patug nyy bä —näng mä ỹỹnh kyyh.Ti mꞌ Jesus ky hadoo:—Ehub né hẽ õm, “Dooh ỹ patug nyy bä”, hanäng do õm —näng mäh."
43,4,18,"—Ji ma poo oow pé paa a patꞌuuk. Hỹỹ kä mapa gä doo, dooh né hẽ a patug tado bä. Ehub né hẽ õm ti hedoo doo —näng mä Jesus."
43,4,19,Ti mꞌ ỹỹnh ky hadoo ẽnh ta hã:—Pꞌop Hagä Do ky nꞌaa rod ti õm —näng mäh.
43,4,20,"—Sooh nanäng waëë jó ãã wahë makũ rahyb nꞌaa jewꞌyyk Pꞌop Hagä Doo. Bëëh, Judah buuj, Jerusarẽnh bä mꞌ ji hyb nꞌaa jawꞌyyk, bë nooh. Nyy da a hã? —näng mäh."
43,4,21,"Ti mꞌ Jesus ky hadoo ta hã:—Baad ỹ baherꞌoot a hã, ỹ maky dahé. Ti awät da ti noo gó, dooh da Pꞌop Hagä Do ji Yb ji hyb nꞌaa jewyyg wäd bä nanäng waëë jó, Jerusarẽnh bä na-ããj né da —näng mäh. —Bëëh, Samarija buuj, dooh bë hapëë bä ta ti bë hyb nꞌaa jewꞌyyk doo. Ãã hahỹ Judah buuj, ãã hapäh ta ti ãã hyb nꞌaa jewꞌyyk doo. Ããh, Judah buuj, ãã mahang né hẽ ti taganyyh sahõnh hẽ sa hꞌyyb tym dëëb —näng mäh."
43,4,23,"—Ti awät da ti noo gó kä, da hẽ né hẽ ta du däk, baad Pꞌop Hagä Do ji Yb hyb nꞌaa jawꞌyyk doo, Pꞌop Hagä Do Sahee hejój gó, takꞌëp baad hadoo doo gó na-ããj hẽ rahyb nꞌaa jewꞌyyk da. Ta ti hedoo do Pꞌop Hagä Do ji Yb karẽn."
43,4,24,"Sahee né hẽ ti Pꞌop Hagä Doo. Ti hyb nꞌaa tawꞌããts hẽ ta hã hyb nꞌaa jewꞌyyk doo, ta Sahee hejój gó, takꞌëp baad hadoo doo gó na-ããj hẽ Pꞌop Hagä Do rahyb nꞌaa jewꞌyyk —näng mä Jesus ỹỹnh hã."
43,4,25,"Ti mꞌ ỹỹnh ky hadoo:—Ỹ ky nꞌaa napäh ti awät da Mesijas Kristo, Pꞌop Hagä Do Hꞌyyb Däng Do ramaneëënh doo —näng mäh. —Takajaa bä, sahõnh hẽ da ër tamaherꞌoot —näng mä ỹỹnh kyyh."
43,4,26,"Ti mꞌ Jesus ky hadoo ta hã:—Ỹ né ti hỹ Mesijas, a sii herꞌoot do né hẽ —näng mä Jesus."
43,4,27,"Tii bä kä mꞌ, Jesus ma matëg rakajaa. Rahyb nꞌaa meuunh mä ỹỹnh sii Jesus berꞌoot do hyb nꞌaa. Rahyb nꞌaa meuuj né paawä, dooh mꞌ reaaj bä ta hã ỹỹnh hã taherꞌoot doo."
43,4,28,"Ti mꞌ ỹỹnh beréd häng ta naëng hood, myyj hẽnh tabajëng. Takajaa bä mꞌ tabaherꞌood kän myyj bä hajꞌeenh do sa hã. Ti mꞌ taky hadoo: —Hamäh, ër hegãã ajꞌyy sahõnh hẽ ỹ moo wät do paa ỹ tamaherꞌoot doo —näng mäh. —Kristo, Pꞌop Hagä Do Hꞌyyb Däng Do hyb nꞌaa hadoo ti ta tii —näng mäh."
43,4,30,Ti mꞌ rabahõm kän rabahegꞌããs hyb nꞌaa kä.
43,4,31,"Ti nuuj jé Jesus ma matëg ramejõ bong tabawa wät hyb nꞌaa ta waa:—Mawa wäd a waa, ma matëg! —näk mä sa kyyh."
43,4,32,Ti Jesus ky hadoo sa hã:—Ti anäng wa ỹ bë nahapäh doo —näng mä ta kyyh.
43,4,33,Ti mꞌ sa da hadoo do hã ta ma matëg rabeaanh:—Ramana wät gꞌeeh ta waa? —näk mä sa kyyh.
43,4,34,"Ti mꞌ Jesus baherꞌoot sa hã:—Ta ti hã ỹ mejõ hyng do karẽn do ỹ moo wät. Ỹ karẽn ỹ bahajaa hã ỹ tamejũũ doo. Ti né hẽ wa ỹ hadoo doo, ỹ hanäng doo. Ti né hẽ hëp ỹ hejój —näng mäh."
43,4,35,"—Hahỹỹ da bë ky hetëg: “4 nä ta kamarab nꞌaa takata däk hyb nꞌaa joom tym”, bë nooh. —Bë hegãã, bok ta ti hajõk wë ỹ hanꞌaa doo. Joom ag hahõõ däk do hadoo tii. Kaja kän ji ataa Pꞌop Hagä Do wë, joom ag ji ataa do hadoo."
43,4,36,"Ta ti wë ỹ hataa do gadoo da tamoo wät do säm. Hỹ pong jé, Pꞌop Hagä Do pa ragadoo da edëb hadꞌyyt doo, wë ỹ hata däk doo. Jé Pꞌop Hagä Do kyyh sa hꞌyyb tym gó hejoom do hadoo doo, hã ỹ hꞌyy kaꞌeeh do taa nꞌaa na-ããj né hẽ, séd hã da rahꞌyy gadejah. Te hub né hẽ hahỹ sa ky hetëg: “Ta see tejóm nꞌaa, ta see tataa nꞌaa.” Tii da da bë hã kä. Bë ỹ mejũũ bë bataa hyb nꞌaa bë nejoom doo. Ta wób ti moo bong tii.Ta wób paa ti rerꞌoot sa hã Pꞌop Hagä Do kyyh, tahanäng pé tii. Ta wób ramoo bok do säm bë gado kän —näng mä Jesus ta ma matëg hã."
43,4,39,"Hajõk Samarija buuj Jesus hã hꞌyy kae padëëk do ky nꞌaa hahỹỹhTi mꞌ, hajõk Samarija buuj, ta ti panang buuj, rahꞌyy kae padäg kän mä Jesus hã, ỹỹnh maherꞌoot do hyb nꞌaa sa hã. Hahỹỹ dꞌ mä ỹỹnh kyyh sa hã: “Sahõnh hẽ ỹ tamaherꞌoot ỹ moo wät do paah”, näng paa mꞌ ỹỹnh sa hã. Ti mꞌ, Jesus wë panang buuj rakajaa bä, rabetsẽẽ ta hã sa panang bä tabaym hyb nꞌaa. Tii bä kä, pawóp hẽ ta ä̃h tabayyw wät."
43,4,41,"Ti bahä̃nh kä, hajõk panang buuj rahꞌyy kae kän, sa hã Jesus herꞌoot do hyb nꞌaa."
43,4,42,"Ti mꞌ ỹỹnh hã raky hadoo:—Maherꞌoot do hyb nꞌaa nado wäd ãã wén ky daheeh. Ãã wén ky daheeh hỹỹ kä, ta kyyh ãã maa napäh do hyb nꞌaa. Sahõnh hẽ badäk hahỹỹ hã habong do sa hꞌyyb tym dëëb né hẽ ti hahỹỹ kä, ãã hapäh hỹỹ kä —näk mä sa kyyh ỹỹnh hã."
43,4,43,"Ajꞌyy hyb nꞌaa jawyk do tꞌaah nahëë näng do panyyg nꞌaa hahỹỹhPawóp däg kä mꞌ ta ä̃ kä sa panang bä tatabꞌëës doo, Jesus bahõm kän Garirej häj nꞌaa hẽnh."
43,4,44,"Hahỹỹ dꞌ mä Jesus herꞌoot do paah: “Ta häj nꞌaa bä dooh ragado bä Pꞌop Hagä Do ky nꞌaa rod.” Ti mꞌ, Garirej häj nꞌaa bä takajaa bä, ragadoo Jesus. Rawén gadoo, sahõnh hẽ Jesus pahuunh doo, Pas-kowa Jerusarẽnh bä ratabꞌëës noo gó, rabahapäh do hyb nꞌaa paah."
43,4,46,"Pꞌaa hẽnh mä Jesus bahõm ẽnh panang Kanah häd näng doo hẽnh, naëng, uwa bëëh matsing do tawareem paa bä. Ti awät ajꞌyy hyb nꞌaa jawyk doo, sa häj nꞌaa wahë nꞌaa kaser nꞌaa. Nahëë näng ta tꞌaah. Kapar-Naũm panang bä mꞌ tabagä ti ta tꞌaah."
43,4,47,"Ti mꞌ ajꞌyy ky nꞌaa napäh bä Jesus kajaa do Garirej häj nꞌaa bä, Judah häj nꞌaa bä naa, panang Kanah hẽnh tabahõm Jesus wë. Ti mꞌ Jesus hã tabetsẽẽ ta sii tabahõm, ta tꞌaah nahëë tabahahëën hõm hyb nꞌaa. Pꞌeets mä ta tꞌaah dajëb paawä."
43,4,48,"Ti mꞌ Jesus ky hadoo sa hã:—Bë nahapëë bä takꞌëp hadoo do ji pehuunh doo, dooh né da bë ky dahé bä ẽnh —näng mä Jesus kyyh."
43,4,49,"—Hyb nꞌaa jawyk doo, —näng mä ajꞌyy —hamä si ỹỹ, tah ỹ nadajëp hyb nꞌaa —näng ajꞌyy kyyh."
43,4,50,"Ti mꞌ Jesus ky hadoo ta hã:—Abaaj hõm. Hasꞌoo däk da a tꞌaah. Nadajëb da a tꞌaah —näng mä Jesus.Ajꞌyy ky dahé kän Jesus herꞌoot doo, ti hyb nꞌaa tababaaj hõm kän."
43,4,51,"Ti mꞌ ta tyw nꞌaa me, ta hõõ bä, takata däk mä ta karom sa hã, ta tób hẽnh hanꞌaa doo.—Hasꞌoo däk a tꞌaah —näk mä ta hã."
43,4,52,"Ti mꞌ tabeaanh sa hã:—Nyy bꞌ akëë papỹỹj, ta nahëë badoo wät? —näng mäh.—Tsém né hẽ, atëh këë —näk mä sa kyyh."
43,4,53,"Ti mꞌ ajꞌyy hyb nꞌaa newëë, tii bꞌ akä däk né hẽ mꞌ Jesus baherꞌoot ta hã: “Hasꞌoo däk da a tꞌaah”, tabanäng. Ti mꞌ ajꞌyy, ta tób yt hã hajꞌeenh do na-ããj mä rahꞌyy kae padäg kän Jesus hã."
43,4,54,"Pawóp däg kä mꞌ Jesus pahuunh do Garirej häj nꞌaa bä takajaa bä, Judah häj nꞌaa hẽnh naa."
43,5,1,"Ajꞌyy nawät do Jesus haso däk do panyyg nꞌaa hahỹỹhTi mꞌ, ta jawén Jesus bahõm kän Jerusarẽnh hẽnh, Judah buuj rahyb nꞌaa esee do ratabꞌëës hyb nꞌaa."
43,5,2,"Kahadë panang Jerusarẽnh häd näng doo. Panang noo seeh, Bꞌéé Sa Tyw Nꞌaa häd näng do pa ti majat karajꞌaa bä mahanꞌyyts its. Betés-Da mä karajꞌaa häd. EberewJudah buuj sa kyyh ji maneëënh Eberew. Badäk hahỹỹ hã Jesus bawät noo gó, tamawoob hẽ kyyh raherꞌood Judah häj nꞌaa bä: Eberew kyyh, Aramew kyyh, Gereg kyyh. Eberew kyyh ti sa kyyh hehꞌäät doo. kyy me tii. Ta wꞌoo hã 4 tób hatoonh kawõõt doo, sét hẽ ta hoo gadꞌoo bä hasooh."
43,5,4,"Ta see pé noo gó mꞌ Pꞌop Hagä Do ããs bahyng mäh, tabetaam hyb nꞌaa naëng. Tabetaam jawén paa bä, pooj jé tame hahop do hasꞌoo däk mä nahëë näng do paah."
43,5,5,"Nahëë enäh do sa mahang ti asooh mä ajꞌyy, 38 däg ta baab ta nahëëh. Nawäd tii. Ti mꞌ Jesus bahapäh bä ajꞌyy hasooh doo, taky nꞌaa napäh bä pꞌooj däg ta nahëëh taky hadoo ta hã:—Makarẽn mabahasꞌoo däk? —näng mäh."
43,5,7,"Ti mꞌ ajꞌyy ky hadoo:—Dooh ỹ haja bä —näng mäh. —Dooh ỹ masa pé naëng ketaam jawén paa bä, ỹ bahop hyb nꞌaa. Ỹ kakoon nuuj jé, ta see bahop pój ỹỹ jé. Ti hedo hadꞌyyt hẽ —näng mä ajꞌyy kyyh."
43,5,8,Ti mꞌ Jesus ky hadoo ta hã:—Asꞌëëg gꞌëëd! —näng mäh. —Mado däg a tyng. Awäd däg —näng mä Jesus kyyh ajꞌyy hã.
43,5,9,"Nayyw hẽ mꞌ tabasꞌëëg gꞌëëd kän, tado däk ta tyng kä, awäd däg kän mäh.Saab noo gó mꞌ ta tii, Judah buuj rakamehehãk do hã."
43,5,10,Ti hyb nꞌaa Judah buuj sa wahë nꞌaa raky hadoo ajꞌyy hã:—Saab naga hẽ. Dooh ër ky nꞌaa jawꞌyyk do anꞌoo bä ji tyng ji atón bä Saab hã —näk mä sa kyyh.
43,5,11,"Ti mꞌ ajꞌyy ky hadoo sa hã:—Ajꞌyy ỹ haso däk do ky hadoo hã ỹỹ: “Mado däg a tyng. Awäd däg”, näng hã ỹỹ —näng mä ajꞌyy."
43,5,12,Ti mꞌ raky hadoo ta hã:—Jaa ti ta ti a hã hedoo doo? —näk mäh.
43,5,13,Dooh mꞌ ajꞌyy hapëë bä. Dooh wäd mä tii bä Jesus. Hajõk do mahang tabawäd däk.
43,5,14,"Ti noo gó né hẽ mꞌ, badawëd däk, Jesus hapëë kän ajꞌyy Pꞌop Hagä Do tób nꞌaa bä. Ti mꞌ Jesus ky hadoo ta hã:—Mahegãã. Õm hasꞌoo däk —näng mäh. —Mamoo wäd wäd manä nesaa doo, ti bahä̃nh tanahadoo hyb nꞌaa nesaa do a hã —näng mä Jesus kyyh ajꞌyy hã."
43,5,15,"Ti mꞌ ajꞌyy bahõm kän. Tamaherꞌoot mä Judah buuj sa wahë nꞌaa sa hã, Jesus ta ti haso däk doo."
43,5,16,"Tii bä kä mꞌ Jesus raky nꞌaa hajẽẽw kän, ranu merꞌood kän, Saab hã tahaso däk do hyb nꞌaa ajꞌyy."
43,5,17,Ti mꞌ Jesus ky hadoo sa hã:—Ee moo wäd hadꞌyyt hẽ. Ỹ na-ããj né hẽ ỹ moo wäd hadꞌyyt hẽ —näng mäh.
43,5,18,"Ta tii dꞌ tabedoo do hyb nꞌaa, takꞌëp kä Judah buuj sa wahë nꞌaa rakarẽn radajëëb kän. Pooj jé, dooh Saab tatay bä sa hã, ta jawén kä Pꞌop Hagä Do mꞌ ta yb mäh, tanooh. Sa hã, Pꞌop Hagä Do hadoo mäh, tanooh."
43,5,19,"Pꞌop Hagä Do Tꞌaah hyb nꞌaa jawyk do ky nꞌaa hahỹỹhTi mꞌ Jesus ky hadoo Judah buuj sa wahë nꞌaa hã:—Né hup ỹ né hẽ hahỹ ỹ herꞌoot doo: Ỹỹh, Pꞌop Hagä Do Tꞌaah, dooh daj ỹỹ hẽ ỹ hajaa péh. Jããm né hẽ ỹ moo wät Ee, Pꞌop Hagä Do moo wät do ỹ hapäh doo. Ee moo wät do né hẽ ti ỹ moo wät."
43,5,20,"Ee, Pꞌop Hagä Doo, ỹ takamahä̃n. Sahõnh hẽ tamoo wät doo, hã ỹ tametëëh. Hahỹ ajꞌyy ỹ haso däk do bahä̃nh da, hã ỹ Pꞌop Hagä Do banoo ỹ moo wät hyb nꞌaa. Bë hyb nꞌaa meuunh da ta tii."
43,5,21,"Dejëp do genä bong, Ee anꞌoo bä. Rabedëb hadꞌyyt doo kä, tanoo. Ti hadoo né ỹỹh, Pꞌop Hagä Do Tꞌaah, ỹ anoo rabedëp, ỹ hꞌyyb däng do sa hã."
43,5,22,"Ee nado ta wób ky nꞌaa etyy. Hã ỹỹ, Tꞌaah hã, Ee banoo sahõnh hẽ ỹ ky nꞌaa etyy hyb nꞌaa. Ta tii dꞌ tawén dꞌoo ỹ rawehꞌëëh, ỹ rahyb nꞌaa jewꞌyyk hyb nꞌaa ta hã rawehꞌëëh doo da, ta hã rahyb nꞌaa jewꞌyyk doo da. Pꞌop Hagä Do Tꞌaah wanehꞌëëh doo, dooh né hẽ tawehëë bä ẽnh Ee Pꞌop Hagä Doo, hã ỹ mejõ hyng doo —näng mä Jesus sa hã."
43,5,24,"Ti mꞌ taky hadoo ẽnh:—Né hup ỹ né hẽ hahỹ ỹ herꞌoot doo: Ỹ herꞌoot do gadꞌoo doo, hã ỹ mejũũ do hã hꞌyy kaꞌeeh doo, edëb hadꞌyyt do ta hã däg, tawäd hadꞌyyt hẽ da hỹ pong jé Pꞌop Hagä Do pa. Dooh nesaa do hã taky nꞌaa kety däk da. Dooh banesaa doo hẽnh tahõm wäd bä. Edëb hadꞌyyt hẽ kä ta hꞌyyb tym. Pꞌop Hagä Do pa da tabawäd hadꞌyyt hẽ kä —näng mä ta kyyh. Ti mꞌ Jesus ky hadoo ẽnh:—Né hup ỹ né hẽ hahỹ ỹ herꞌoot doo: Ti awät da ti noo gó, da hẽ né hẽ tadu däk, Pꞌop Hagä Do hã hꞌyy gatemah doo, dejëp do hadoo doo, ramaa napäh da këh ỹỹ, Pꞌop Hagä Do Tꞌaah kyyh. Këh ỹ ky dahꞌeeh doo, edëb hadꞌyyt hẽ da sa hꞌyyb tym."
43,5,26,"Ee, Pꞌop Hagä Do hanaa né hẽ ji edëp doo. Ti hadoo né hẽ ta Tꞌaah hã hana doo, Pꞌop Hagä Do anꞌoo bä."
43,5,27,"Hã ỹỹ, Tꞌaah hã Pꞌop Hagä Do banoo ỹ hyb nꞌaa jawyk hyb nꞌaa, sahõnh hẽ sa hã ỹ ky nꞌaa etyy hyb nꞌaa, Ajꞌyy Hadoo Do Hỹ Pong Jé Hana Do ỹ bahadoo do hyb nꞌaa."
43,5,28,"Bë hyb nꞌaa meuuj manä ta ti ỹ herꞌoot do hã. Ti awät da ti noo gó, Pꞌop Hagä Do Tꞌaah kyyh sahõnh hẽ dejëp do paa ramaa napäh da.Ta jawén tii, pꞌaa hẽnh Jesus bahyng bä."
43,5,31,"Ti mꞌ Jesus ky hadoo ẽnh Judah buuj wahë nꞌaa sa hã:—Daj ỹỹ hẽ këh ỹ nꞌaa ỹ herꞌood bä paawä, dooh paawä baad tado bä tii."
43,5,32,"Ti awät nä ta seeh baad ub këh ỹ nꞌaa herꞌoot doo. Pꞌop Hagä Do né tii. Te hub né hẽ këh ỹ nꞌaa taherꞌoot doo, ỹ hapäh."
43,5,33,"Bë mejũũ paa raky nꞌaa eaanh Jowãw wë. Baad Jowãw nu gahemꞌuun do baherꞌoot sa hã këh ỹ nꞌaa. Dooh hyb nꞌaa ỹ karẽn pé badäk hahỹỹ bä naa këh ỹ nꞌaa rod, tii dꞌ ỹ wén herꞌoot. Ỹ wén ky däng Jowãw nu gahemꞌuun do herꞌoot do paa hã këh ỹ nꞌaa, taherꞌood wät do bë ky daheeh hyb nꞌaa, bë hꞌyyb tym bedëp hyb nꞌaa nesaa do mahä̃nh. Ji bag bawag däk do hadoo Jowãw nu gahemꞌuun do ma metëëk doo. Pooj jé dó, bë tsebee bong tama metëëk do hã —näng mä Jesus kyyh sa hã. Ti mꞌ taky hadoo:—Baad ub né paawä Jowãw nu gahemꞌuun do baherꞌood wät këh ỹ nꞌaa, ti anäng ta bahä̃nh hadoo do këh ỹ nꞌaa metëëh doo. Hã ỹ Ee Pꞌop Hagä Do anoo do ỹ pehuunh do panꞌaa né tii. Ỹ pehuunh do hã ji bahapäh ỹ Pꞌop Hagä Do mejõ hyng do ỹ ti hỹỹh. Ee, Pꞌop Hagä Doo, hã ỹ mejõ hyng doo, baad ub na-ããj hẽ taherꞌoot këh ỹ nꞌaa. Dooh noo gó bë maa napäh pé ta kyyh. Dooh noo gó ta mamets bë ty gahapäh péh."
43,5,38,"Dooh bë hꞌyyb tym gó tayyw bä ta kyyh, tamejũũ do hã bë ky nadaheeh do hyb nꞌaa."
43,5,39,"Baad né paawä bë ma kametëëk Pꞌop Hagä Do kyy kerih do hã. Tii dꞌ bë wén ma kametëëk, tii hã bë awꞌyyt bë edꞌoo bë edëb hadꞌyyt do Pꞌop Hagä Do wë. Hajõõ nuu me né hẽ bë nerꞌood paawä, dooh bë hꞌyy ganyy bä këh ỹ nꞌaa hã ta hã taherꞌoot do hã! Këh ỹ nꞌaa ti taherꞌood né paawä, dooh bë ana bä wë ỹỹ, edëb hadꞌyyt do ỹ banoo hyb nꞌaa bë hã."
43,5,41,Ti mꞌ taky hadoo:—Ỹ rajꞌaa etsë do jawén nado ỹ bawät. Ỹ hꞌyyb hapäh bëëh! Dooh bë kamahä̃n bä Pꞌop Hagä Do bë hꞌyyb gó.
43,5,43,"Ee kyy gó né paawä ỹ bahyng, dooh ỹ bë gado bä. Ta seeh, ta daaj hẽ ta ky gabuuj gó hana doo, ti paawä bë gadoo."
43,5,44,"Bë genꞌaak bë da hadoo do bë hã rajꞌaa etsëë bä. Dooh bë hyb nꞌaa pꞌeed bä bë ky nꞌaa, Pꞌop Hagä Doo, sét hadꞌop do herꞌoot do hã. Ti hyb nꞌaa bë nahajaa hã ỹ bë hꞌyy kaꞌeeh doo."
43,5,45,"—Bë ỹ ky nꞌaa tapaa bë edoo manä Ee, Pꞌop Hagä Do wë. Ỹ nado tii, bë hã ky nꞌaa tapaa doo. Mosees hã ti bë hꞌyy kejäg ub. Ti né hẽ da bë taky nꞌaa tapaa. Mosees bë ky dahé bä paawä, ỹ né paawä bë ky daheeh. Mosees né hẽ këh ỹ nꞌaa herih do paah. Series, "
43,5,47,Dooh bë ky dahé bä ti terih do paah. Ti hyb nꞌaa bë wén ky nadaheeh ỹ herꞌoot doo —näng mä Jesus kyyh Judah buuj sa wahë nꞌaa sa hã.
43,6,1,"Jesus pahuunh do 5 miw sa waa panyyg nꞌaa hahỹỹhTa jawén kä mꞌ, karajꞌaa Garirej häd näng do Jesus batsëg hõm. Tiberijas karajꞌaa häd seeh. Hajõk Jesus jawén habok, hajõng tapehuunh doo, nahëë enäh do taheso padëëk do na-ããj hẽ rabahapäh do paa hyb nꞌaa. Ti mꞌ, Jesus ta ma matëg daheeh rabasëëk waëë hã. Tii bꞌ rabaym, ti mꞌ rabehyy bꞌëëh. Edaa däk mä Judah buuj Pas-kowa ratahebꞌëës doo. Ti mꞌ Jesus bahegꞌããs, hajõk ti hanꞌaa doo. Ti mꞌ Pirip hã taky hadoo:—Nꞌyy hẽnh da ër betsẽẽ hajõk do sa waa? —näng mä Jesus, Pirip tametyy hyb nꞌaa. Jesus hapäh ta hꞌyyb gó nyy dꞌ tabadꞌoo.?"
43,6,7,Ti mꞌ Pirip ky hadoo:—8 kamarab ji moo wät do säm dooh tahaja nä bä sa waa säm —näng mä Pirip.
43,6,8,"Ti mꞌ ta ma matëg seeh, Ãn-Deréh, Simaw Peed hỹỹj, ky hadoo mäh: —Gëët hỹ karapee. Ti anäng ta wë its ji ma poo oow pé pãw nedꞌëëd is doo, sewada häd näng do sꞌëëb. Tahꞌỹỹb pawóp hẽ. Tahajꞌas mä ti hajõk do hã? —näng mä ta kyyh."
43,6,10,Ti mꞌ Jesus ky hadoo:—Bë mejõ rabehyy bꞌëëh jawii jó —näng mäh.Baeh jawii tii bä. Ti mꞌ rabehyy bꞌëëh. 5 miw ajyy tahyb nꞌaa pé tii bä habꞌëëh doo.
43,6,11,"Ti mꞌ Jesus basog däk pãw, Pꞌop Hagä Do hã taky hadoo:—Õm tawꞌããts hẽ Ee. Manꞌoo däk ãã waa —näng mäh.Ti mꞌ tabanꞌoo kän habꞌëëh do sa hã. Ti hadoo né tahꞌỹỹb ẽnh. Wog enä hõm mä sahõnh hẽ. Rabahajaa bä kä rawëh doo, Jesus ky hadoo:—Bë ata däg madꞌaak doo, takanerejãã hyb nꞌaa —näng mä Jesus."
43,6,13,Ti mꞌ madꞌaak do ta ma matëg rata hõm kän kawaju gó. 12 mꞌ kawaju gedẽ hõm doo. Ji ma poo oow hadoo do paa madaag kän hajõng pãw bód.
43,6,14,"Ti mꞌ hajõk do rabahapäh bä Jesus pahuunh doo, raky hadoo:—Hahỹ né hẽ Pꞌop Hagä Do ky nꞌaa rod badäk hahỹỹ hẽnh hana doo, kerih do hã taherꞌoot doo —näk mä sa kyyh."
43,6,15,"Jesus hꞌyyb gó tabahapäh bä, takꞌëp rahꞌyyb tatug paawä sa häj nꞌaa wahë nꞌaa tabahadoo hyb nꞌaa, ta mab hẽ kä pꞌop tabasëëk waëë jó sa mahä̃nh."
43,6,16,"Tamii pong jé Jesus bawät do panyyg nꞌaa hahỹỹhTũũh däg kä mꞌ, Jesus ma matëg rabawëëj kän karajꞌaa hẽnh. Hꞌoo gó mꞌ ragatsëg tꞌoonh, Kapar-Naũm häd näng do panang nemuun rabatsëg paawä. Badajuu däk mäh. Dooh mꞌ Jesus awëëj nä bä sa wë."
43,6,18,"Ti mꞌ, takꞌëp bahꞌood ty gahëm. Tewëëp maadaka."
43,6,19,"Dawëë péj rababoo däk bä kä, Jesus rahapäh. Tamii pong jó tabana sa wë. Ti mꞌ takꞌëp rabeỹỹm bong."
43,6,20,Ti mꞌ Jesus ky hadoo sa hã:—Bë eỹỹm manäh! Ỹ ti hỹỹh —näng mäh.
43,6,21,"Ti mꞌ rahꞌyyb tsebee kän tagatsëg sooh bä sa sii. Ti mꞌ, nayyw hẽ rakaja kän jajé raty gapadꞌëëk hẽnh."
43,6,22,"Ji hꞌyyb tym dëëb panyyg nꞌaa Jesus hanäng do hahỹỹhTi mꞌ jati péh, hajõk do tamyyj däk hã haꞌyym do Jesus mä resoos. Tsém hadoo, sét né hꞌoo tii bä hajat. Ti gó né hẽ Jesus ma matëg rabatsëg hõm. Dooh mꞌ Jesus gatsëg so bä sa sii, sa hã. Ti hyb nꞌaa mꞌ tii bä aym, redꞌoo. Ti noo gó né hẽ panang Tiberijas häd näng doo bä naa marakate wób ranu kajäk, pãw rabawa pꞌaa hẽnh tabanäng hẽnh. Tsém hadoo pãw rabawa do paah, Jesus Pꞌop Hagä Do hã taky nꞌaa etsẽẽ do jawén paa bä. Ti mꞌ rahꞌyy kadawꞌuuh, dooh né hẽ mꞌ Jesus tii bä, dooh ta ma matëg tii bä. Ti mꞌ ragatsëg tooj kän marakate gó. Panang Kapar-Naũm tabanäng hẽnh rabatsëg hõm kän mäh, tꞌĩĩ hẽnh Jesus rabesoos hyb nꞌaa."
43,6,25,"Karajꞌaa ta myyj jé Jesus rabawꞌyyt bä kä mꞌ raky hadoo ta hã:—Ma matëg, —näk mäh —nyy bꞌ akä makajaa? —näk mäh."
43,6,26,"Ti mꞌ Jesus ky hadoo sa hã:—Né hup ỹ né hẽ hahỹ ỹ herꞌoot doo: Ỹ pehuunh do hã bë hꞌyy genä däk do hyb nꞌaa nado ỹ bë wén esoos. Ỹ bë wén esoos, pãw hã bë wog enä padëëk do hyb nꞌaa."
43,6,27,"Tawꞌããts hẽ dooh bë waa hã hadꞌyyt hẽ bë hꞌyyb padäg. Nayyw hẽ takarejãã tii. Tawꞌããts hẽ bë hꞌyyb padäg hadꞌyyt hẽ ji hꞌyyb tym edëb hadꞌyyt do hanoo do hã. Kanarejã tii. Ỹỹh, Ajꞌyy Hadoo Do Hỹ Pong Jé Hana Doo, ỹ né hẽ bë hã hanoo tii. Ee, Pꞌop Hagä Do ky gabuuj gó ỹ moo wät —näng mä Jesus sa hã."
43,6,28,Ti mꞌ rabeaanh Jesus hã:—Hꞌëëd ti Pꞌop Hagä Do karẽn ãã moo bok? —näk mä sa kyyh.
43,6,29,"Ti mꞌ Jesus ky hadoo:—Hahỹỹ da Pꞌop Hagä Do karẽn bë hã: Takarẽn bë hꞌyy kaꞌeeh tamejõ hyng do hã —näng mä Jesus. Ti mꞌ raky hadoo:—Ãã karẽn mametä ta heen nꞌaa. Mapahuunh do ãã bahapäh bä kä, õm ãã ky daheeh. Hꞌëëd mametëëh ãã hã? Ër wahë makũ na-ããj hẽ rawa paa pãw hadoo do Manah häd näng doo, tabanawäng hẽnh rahabok noo gó. Hahỹỹ da Pꞌop Hagä Do kyy kerih do ta ky nꞌaa hã: “Tanoo sa hã hỹ pong jé hana do pãw.” , Saaw- Ti bahä̃nh ti ãã karẽn mametëëh —näk mä sa kyyh Jesus hã.?"
43,6,32,"Ti mꞌ Jesus ky hadoo sa hã:—Né hup ỹ né hẽ hahỹ ỹ herꞌoot doo: Mosees nado ti hanoo ta ti pãw hỹ pong jé hana doo. Ee mo hajꞌaa ti ta ti pãw. Ee né hẽ ti hỹỹh, bë hã hanꞌoo kän pãw hehꞌäät do hỹ pong jé hana doo. Badäk hahỹỹ bä hahyng doo, badäk hahỹỹ hã habong do sa hꞌyyb hedꞌëëp doo, ti né kä ta ti Pãw hehꞌäät kä Pꞌop Hagä Do anoo doo."
43,6,34,"Ti mꞌ raky hadoo Jesus hã:—Manꞌoo hadꞌyyt hẽ ta ti ãã hã, maky däng doo —näk mä sa kyyh."
43,6,35,"Ti mꞌ Jesus ky hadoo sa hã:—Ỹ né ti pãw hadoo do edëb hadꞌyyt hẽ hanoo doo. Wë ỹ hana doo, dooh tasa wäd bä. Hã ỹ hꞌyy kaꞌeeh doo, dooh tahoo kaaj wäd bä —näng mäh."
43,6,36,"—Ỹ herꞌood wät né paa bë hã, dooh hã ỹ bë hꞌyy kae bä, ỹ bë hapëë né paawä."
43,6,37,"Ti hadoo né hẽ, wë ỹ rabana da sahõnh hẽ Ee anoo do hã ỹỹ. Dooh da ỹ makꞌyyts bä wë ỹ hanꞌaa doo."
43,6,38,"Baad ỹ wén gadoo sa hã, Pꞌop Hagä Doo, hã ỹ mejõ hyng do karẽn do ỹ moo wät hyb nꞌaa. Dooh daj ỹỹ hẽ ỹ karẽn do jawén nado."
43,6,39,"Hahỹỹ da Pꞌop Hagä Do karẽn hã ỹỹ: Dooh takarẽn bä hã ỹ tanoo do see tabanesaa hẽnh tahõm bä, ỹ anꞌoo bä. Takarẽn ỹ genyy bong sahõnh hẽ hã ỹ tanoo doo, hỹ pong jé, Pꞌop Hagä Do pa rababoo hadꞌyyt hyb nꞌaa, sahõnh hã ta säm tabanoo noo gó."
43,6,40,"Ee Pꞌop Hagä Do karẽn sahõnh hẽ ta Tꞌaah hã hꞌyyb padëëk doo, ta Tꞌaah hã ky dahꞌeeh doo, redëb hadꞌyyt hẽ kä hỹ pong jé ta pa. Sahõnh hẽ ta säm ragadoo bä kä, ỹ genyy boo kän Pꞌop Hagä Do wë, hã ỹ hꞌyy kaꞌeeh doo —näng mä Jesus."
43,6,41,"Ti mꞌ hajõk do raky nꞌaa hajẽm, “Ỹ pãw hadoo doo, hỹ pong jé naa hahyng doo”, tahanäng do hyb nꞌaa. Hahỹỹ dꞌ mä sa kyyh rabaherꞌoot bä:—Hahỹ ta see nado ti hỹỹh. Joséh tꞌaah né hẽ ti hỹỹh —näk mäh. —Ãã hepꞌëëh ti ta yb, ãã hepꞌëëh ti ta ỹỹn. Hꞌëëd hyb nꞌaa, “Hỹ pong jé naa ỹỹh”, tabanäng? —näk mä sa kyyh."
43,6,43,"Ti mꞌ Jesus ky hadoo sa hã:—Jããm ti bë kyyh, bë ky kakꞌëë doo —näng mäh."
43,6,44,"—Dooh hajaa pé wë ỹ hana péh, hã ỹ hꞌyy kaꞌeeh péh, Ee, mejõ hyng do ỹỹh, wë ỹ tanatsyyd bä sa hꞌyyb tym. Jããm hẽ hajaa wë ỹ rana bä, Ee hꞌyyb tatug bä wë ỹỹ. Hã ỹ hꞌyy kaꞌeeh do ỹ genyy bong da, Pꞌop Hagä Do wë ranu kajäk hyb nꞌaa, sahõnh hã ta säm ỹ banoo noo gó."
43,6,45,"Hahỹỹ da Pꞌop Hagä Do ky nꞌaa rod rerii bong paa ji ta hꞌyyb tatuk do ky nꞌaa: “Sahõnh hẽ sa hã Pꞌop Hagä Do ma metëëk da.” Ti hyb nꞌaa, sahõnh hẽ Ee ma metëëk do maa newꞌëë doo, sa hꞌyyb gó renäm doo, wë ỹỹ da rabana, hã ỹỹ da rahꞌyy kaꞌeeh."
43,6,46,"Dooh hapäh pé Ee, Pꞌop Hagä Doo. Jããm né hẽ ỹỹh, Pꞌop Hagä Do wë naa hahyng do hapëë wät —näng mä Jesus hajõk do sa hã."
43,6,47,"Ti mꞌ Jesus ky hadoo ẽnh:—Né hup ỹ né hẽ hahỹ ỹ herꞌoot doo: Hã ỹ ky dahꞌeeh do redëb hadꞌyyt da hỹ pong jé, Pꞌop Hagä Do pa."
43,6,48,Ỹ né ti pãw hadoo do edëb hadꞌyyt hẽ hanoo doo.
43,6,49,"Tabanawäng hẽnh pãw hadoo Manah häd näng do bë wahë makũ rawa né paawä, dejëp né hẽ."
43,6,50,"Hahỹ pãw hadoo do hỹ pong jé naa hahyng do hawa doo, dooh tadajëb bä ta hꞌyyb tym, dooh tabanesaa hẽnh tahõm bä. Ỹ né hẽ ta ti pãw hadoo do ji hedꞌëëp doo, hỹ pong jé naa hahyng doo. Sahõnh hẽ hahỹ pãw hawa doo, raboo hadꞌyyt hẽ da hỹ pong jé Pꞌop Hagä Do pa. Hup ỹ ta ti pãw ỹ anoo do ỹ dajëp bä, badäk hahỹỹ hã habong do hỹ pong jé rabedëb hadꞌyyt hyb nꞌaa Pꞌop Hagä Do pa —näng mä Jesus."
43,6,52,"Ti mꞌ takꞌëp Judah buuj raky kakä bong, tii da Jesus edoo do hyb nꞌaa. Hahỹỹ dꞌ mä sa kyyh:—Nyy da hahỹ ajꞌyy banoo ër bawëh hyb nꞌaa ta dab? —näk mä sa kyyh."
43,6,53,"Ti mꞌ Jesus ky hadoo:—Né hup ỹ né hẽ hahỹ ỹ herꞌoot doo: Ajꞌyy Hadoo Do Hỹ Pong Jé Hana Do dab bë nawëë bä, ta majyyw bë neëg bä, dooh bë haja bä hỹ pong jé bë nu kajäg bä Pꞌop Hagä Do pa. Jé dap ỹ hawëh doo, majyw ỹ heëëk doo, hỹ pong jé edëb hadꞌyyt da Pꞌop Hagä Do pa. Ỹ ganyy wät da Pꞌop Hagä Do wë, sahõnh hã ta säm ỹ banoo noo gó kä."
43,6,55,Tanawë hehꞌäät hadoo dap ỹỹ. Ji heëk do hehꞌäät hadoo majyw ỹỹ.
43,6,56,"Jé dap ỹ hawëh doo, majyw ỹ heëëk doo, séd hã däg ta hꞌyy kata däk hã ỹỹ. Ỹ na-ããj da ta hꞌyyb gó ỹ bawäd kän."
43,6,57,"Ee hã tabana hedëp doo. Ti né hẽ ỹ tamejũũ. Ta hyb nꞌaa ỹ bedëp. Ti hadoo né hẽ, hã ỹ hꞌyy kamasoo doo, edëp da hëp ỹ nꞌaa."
43,6,58,"Gëët hahỹ pãw hadoo do hỹ pong jé hana doo. Pꞌooj ub bë wahë makũ rawa do paa nahado ti hỹỹh. Rawa né paawä ti dejëp. Hahỹ pãw hawa doo, tawäd hadꞌyyt hẽ da Pꞌop Hagä Do pa"
43,6,59,"—näng mä Jesus, tób Pꞌop Hagä Do panyyg rayd naherot do yt hã tama metëëk noo gó, Kapar-Naũm panang bä."
43,6,60,"Hajõk Jesus heréd hõm do panyyg nꞌaa hahỹỹhTa ti Jesus herꞌoot do ramaa newë däk bä, hajõk Jesus ma matëg wób raky hadoo mäh:—Ti bahä̃nh hëëh ta ti taherꞌoot doo. Dooh ky daheeh pé ta ti hedoo doo —näk mä sa kyyh."
43,6,61,"Ta ma matëg wób kawajꞌããn gó rabaherꞌoot ta kyyh pꞌãã Jesus bahapäh bä mꞌ ta hꞌyyb gó mꞌ, taky hadoo sa hã:—Ỹ herꞌoot do hã bë hꞌyy kejä̃g bong?"
43,6,62,"Bë hꞌyy kejä̃g bong tanꞌoo bä, nyy da da bë baherꞌoot ỹỹh, Ajꞌyy Hadoo Do Hỹ Pong Jé Hana Do bë bahapäh bä, pꞌaa hẽnh hỹ pong jé tabasëëk bä?"
43,6,63,"Pꞌop Hagä Do Sahee ti ji hꞌyyb tym hedꞌëëp doo. Ji daaj hẽ ji hejój me dooh ji hajaa péh. Pꞌop Hagä Do Sahee hã naa né hẽ ti ta ti këh ỹỹ, bë hã ỹ herꞌoot doo, hỹ pong jé, Pꞌop Hagä Do pa ji edëb hadꞌyyt hẽ hanoo doo. Te hub né hẽ këh ỹỹ."
43,6,64,"Ti hadoo né hẽ, bë mahang dooh raky dahé bä —näng mä Jesus.Ta tii da Jesus wén herꞌoot, pooj jé Jesus hapëë däk do hyb nꞌaa ta hꞌyyb gó sa mahang ky nadahꞌeeh doo. Tahapëë däk né hẽ ẽnh ta majĩĩ moo gó haëënh do panꞌaa. Ti mꞌ Jesus ky hado kän:—Ti hyb nꞌaa bë hã ỹ bedoo, dooh hajaa pé wë ỹ hana pé Ee natatug bä —näng mä Jesus."
43,6,66,Ti noo gó né kä mꞌ hajõk heréd hõm Jesus. Dooh ta sii raboo boo bä.
43,6,67,Ti mꞌ 12 hedoo do ta ma matëg hã Jesus beaaj wät:—Bë na-ããj bë karẽn bë bahõm mahä̃nh ỹỹ? —näng mäh.
43,6,68,"Ti mꞌ Simaw Peed häd näng do ky hadoo ta hã:—Hyb nꞌaa jawyk doo, —näng mäh —jaa sii ãã bahõm kän? Õm ti herꞌoot ji hꞌyyb tym hedëb hadꞌyyt do ky nꞌaa hã."
43,6,70,"Ti mꞌ Jesus ky hadoo:—Ỹ né hẽ, bëëh, 12 hedoo doo, wë ỹỹ ỹ asëëw hõm doo. Sét hẽ bë mahang DijabGereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng péh ti Dijab. karom!"
43,6,71,"Judas, Simaw Ikarijot häd näng do tꞌaah ky nꞌaa ti taherꞌoot. 12 hedoo do see né tii, ta jawén Jesus taky nꞌaa herꞌood däk do panꞌaa kä majĩĩ hã."
43,7,1,"Judah buuj rahyb nꞌaa esee do ratahebꞌëës doo hẽnh Jesus bahõm do ky nꞌaa hahỹỹhTa jawén kä Jesus bawäd kän mä Garirej häj nꞌaa hẽnh. Dooh mꞌ takarẽn tahõm bä Judah häj nꞌaa hẽnh, ta tii bä wahë nꞌaa rakarẽn radajꞌëëp do hyb nꞌaa."
43,7,2,"Tabedaa däk bä mꞌ, bagꞌaad me tób Judah buuj rabahemak do ratahebꞌëës doo,Sét ta baab kenꞌyyh Judah buuj rabahemak tób bagꞌaad me, tabanawäng hẽnh sa wahë makũ rababok do paa rahyb nꞌaa esee hyb nꞌaa."
43,7,4,"Ji karẽn bä ji raky nꞌaa etsꞌëëh, dooh ji jejën bä ji moo wät doo. Tawꞌããts hẽ sahõnh hẽ rabahegꞌããs ti mapahuunh doo —näk mä sa kyyh."
43,7,5,"Ta hỹỹj na-ããj hẽ dooh mꞌ rahꞌyy kae bä ta hã, tii dꞌ rawén edoo."
43,7,6,"Ti mꞌ Jesus ky hadoo sa hã:—Dooh takaja nä bä ti noo gó ỹ bahõm doo. Bëëh, bë hꞌyyb karẽn do noo gó né hẽ bë bahõm. Badäk hahỹỹ hã habong do Pꞌop Hagä Do hã hꞌyy kanaꞌeeh doo, dooh bë hã rakamajẽ bä. Wë ỹ rawén kamajꞌĩĩ, nesaa do ramoo hebꞌooh do ky nꞌaa, nesaa do rahyb nꞌaa nahewꞌëë do ky nꞌaa ỹ herꞌoot do hyb nꞌaa."
43,7,8,"Bë ahõm ta ti ratahebꞌëës hẽnh. Dooh ỹ ahõm nä bä ta tꞌĩĩ hẽnh. Dooh takaja nä bä ti noo gó ỹ bahõm doo —näng mä Jesus kyyh ta hỹỹj sa hã. Ta ti taherꞌoot do jawén paa bä mꞌ, Jesus baym dó Garirej häj nꞌaa bä."
43,7,10,"Ti mꞌ, ta hỹỹj rabahõm jawén paa bä, Jesus bahõm kän. Kejën do hadoo tabahõm, ta wób ranahapäh bä."
43,7,11,"Ti mꞌ rahyb nꞌaa esee do ratahebꞌëës hẽnh Judah buuj sa wahë nꞌaa resoos mä Jesus. Rabesoos bä mꞌ rabeaanh nꞌyy hẽnh Jesus. Jé padꞌyyt hẽ hajõk do wób raherꞌoot mä Jesus ky nꞌaa hã.—Ky enyym —näk mä ta wób.—Dooh —näk mä ta wób. —Ji tawadii tii —näk mäh. Kaja hẽ mꞌ rabahesëënh ta ky nꞌaa, sa wahë nꞌaa rajeỹỹm do hyb nꞌaa."
43,7,14,"Ratahebꞌëës do hõõ bä, 4 ta ä̃ däg, Jesus bahõm kän mä Pꞌop Hagä Do tób nꞌaa hẽnh. Tii bä tama metꞌëëg kän."
43,7,15,"Ti mꞌ Judah buuj sa wahë nꞌaa rahyb nꞌaa meuunh, ti mꞌ raky hadoo:—Nyy dꞌ hajõng tabahajaa, ma kamanetꞌëëg né paawä hahỹ ajꞌyy? —näk mä sa kyyh."
43,7,16,Ti mꞌ Jesus ky hadoo sa hã:—Hã ỹ naa nado ti ỹ ma metëëk doo. Hã ỹ mejũũ do hanaa né tii.
43,7,17,"Pꞌop Hagä Do genꞌaak do karẽn moo wät doo, ti tahapäh da ta hꞌyyb gó, Pꞌop Hagä Do hanaa tado bä, hana ỹ tado bä ỹ ma metëëk doo."
43,7,18,"Jé ta daaj hẽ, ta ky gabuuj herꞌoot doo, ta hã rawehꞌëëh do hyb nꞌaa tii. Ti hadoo nado ta hã mejũũ do rawehꞌëëh karẽn doo. Dooh ji tawadꞌii bä ta tii hã. Dooh jꞌooj madäk do tado bä ta hꞌyyb. Baad hadꞌop do tii —näng mä Jesus."
43,7,19,"Ti mꞌ Jesus ky hadoo ẽnh:—Mosees né hẽ bë hã hanoo Pꞌop Hagä Do ky nꞌaa jawꞌyyk doo. Ti hado né paawä, dooh bë ky dahé bä. Hꞌëëd hyb nꞌaa ti bë karẽn ỹ bë dajꞌëëp? Ta ky nꞌaa bë ky dahé bä paawä, dooh paawä bë karẽn bä ỹ bë dajëëb bä —näng mä Jesus kyyh Judah buuj sa wahë nꞌaa sa hã."
43,7,20,Ti mꞌ ta wób raky hadoo:—Karapꞌaar hꞌyyb nesaa do a hã anäng! Dooh õm dajꞌëëp péh —näk mä sa kyyh.
43,7,21,"Ti mꞌ Jesus ky hadoo:—Sét hẽ ỹ pahuunh do hyb nꞌaa Saab hã, bë hꞌyy kejä̃g bong. Bë na-ããj né hẽ Saab hã né bë moo bok. Bë taah masuuj noo byyh kahõk do heen nꞌaa Saab noo gó tado bä, tii hã né hẽ bë moo bok, Mosees mejũũ do hyb nꞌaa. Mosees nado du nꞌaa tii. Mosees pooj jé habong do paa ër wahë makũũh, ti ti du nꞌaa. Hỹỹ kä bë hã ỹ beaanh: Saab hã bë anꞌoo bä ji tꞌaah masuuj noo byyh ji gahõg bä, Mosees ky nꞌaa jawꞌyyk do ji ky daheeh do hyb nꞌaa, hꞌëëd hyb nꞌaa ti bë kawajããn wë ỹỹ, Saab hã ajꞌyy baad ỹ ahub däk do hyb nꞌaa??"
43,7,24,Daap hẽ ỹ bë ky nꞌaa ety manäh. Tawꞌããts hẽ Pꞌop Hagä Do ky nꞌaa jawꞌyyk do hã bë bahegꞌããs ta ky nꞌaa —näng mä Jesus kyyh sa hã.
43,7,25,Rahyb nꞌaa newëë Pꞌop Hagä Do Hꞌyyb Däng do Jesus tado bä ky nꞌaa hahỹỹhTi mꞌ Jerusarẽnh panang buuj wób raky hadoo:—Hahỹ nado ajꞌyy radajꞌëëp rahanäng doo?
43,7,26,"Ti babä tabagëët ẽnh. Hajõõ mahang tabaherꞌood né paawä, dooh sa kyy pé ta hã. Ër wahë nꞌaa rahyb nꞌaa newë däk apäh, Pꞌop Hagä Do Hꞌyyb Däng Doo, Kristo häd näng do tado bä tii?"
43,7,27,"Nyy dꞌ ti hỹỹ éh? Ãã hapäh ti hahỹ ajꞌyy nꞌyy hẽnh naa. Kristo häd näng do kajaa bä, dooh ji hapëë bä nꞌyy hẽnh tahana —näk mä sa kyyh."
43,7,28,"Ti hyb nꞌaa mꞌ, Pꞌop Hagä Do tób nꞌaa bä Jesus ma metëëk bä taky hadoo, takꞌëp mä ta kyyh:—Bë hapäh mä ỹỹ, bë nooh. Bë hapäh mä nꞌyy hẽnh naa ỹỹ, bë nooh. Dooh këh ỹ gabuuj tado bä hỹ ỹ bahyng. Ti awät né hẽ ta ti hã ỹ mejõ hyng doo. Te hub né hẽ ta tii. Tahajaa ji hꞌyy kasadëë bä taky däng do hã. Ti dooh bë hapëë bä."
43,7,29,"Ỹ ti hapäh. Ỹ wén hapäh, ta wë naa ỹ bahyng. Ỹ tamejõ hyng —näng mä Jesus sa hã."
43,7,30,"Tii dꞌ tabedoo do hyb nꞌaa mꞌ, sa wahë nꞌaa rakarẽn ramoo maso däg paawä. Dooh hajaa pé ta hã, dooh nä tadajëp do noo gó tado nä bä do hyb nꞌaa."
43,7,31,"Sa wahë nꞌaa rakarẽn ramaso däg né paawä, hajõk mä ta hã hꞌyy kae padëëk. Hahỹỹ da mꞌ sa kyyh:—Kristo, Pꞌop Hagä Do Ky Däng Do kajaa bä, dooh tapehuuj da hahỹ pehuunh do bahä̃nhSa hã mꞌ, Jesus né hẽ ti Kristo. —näk mä sa kyyh."
43,7,32,"Ti mꞌ Pariséw ramaa napäh bä ta tii da Jesus ky nꞌaa rabaherꞌoot bä, Pꞌop Hagä Do tób nꞌaa yt hã moo hebꞌooh do sa wahë nꞌaa daheeh ramejũũ, Pꞌop Hagä Do tób nꞌaa warahén nꞌaa Jesus ramasoo hyb nꞌaa."
43,7,33,"Ti mꞌ Jesus ky hadoo:—Ỹ aym nä bë pa, ta jawén ỹ babaaj hõm hã ỹ mejõ hyng do wë."
43,7,34,"Ỹ da bë esoos tii bä. Dooh da ỹ bë awyyd bä, bë nahajaa do hyb nꞌaa bë ahõm bä ỹ hawät hẽnh —näng mä Jesus."
43,7,35,"Ti mꞌ Judah buuj sa wahë nꞌaa rabaherꞌoot ta tii dꞌ tedoo do ky nꞌaa. Dooh tagahꞌood nä bä sa hã taherꞌoot doo. Hahỹỹ da mꞌ sa kyyh:—Nꞌyy hẽnh gꞌeeh tabahõm ãã nawꞌyyt, tahanäng doo? Gereg sa panang hẽnh gꞌeeh ti tahahõm, ër wakããn wób rahabong hẽnh? Gereg buuj gꞌeeh tama metꞌëëg kän?"
43,7,37,"Tagadëëg ub ratahebꞌëës do ä̃ nꞌaa, takꞌëp rahyb nꞌaa jewꞌyyk. Tii bä kä mꞌ, ti noo gó kä mꞌ Jesus basꞌëëg gëët. Ti mꞌ taky hadoo, takꞌëp mä ta kyyh:—Tawꞌããts hẽ hoo kaanh do hadoo do ta hã, wë ỹ tabana tabeëëk do hadoo hyb nꞌaa."
43,7,38,Hahỹỹ da Pꞌop Hagä Do kyy kerih doo: “Hã ỹ hꞌyy kaꞌeeh do hꞌyyb gó naa ganyyh da ji hꞌyyb bedꞌëëp do naëng nꞌaa” —näng mä Jesus.
43,7,39,"Pꞌop Hagä Do Sahee tahanäng pé tii, Jesus hã hꞌyy kaꞌeeh do ta jawén ragadoo doo kä. Dooh Jesus anꞌoo nä bä ti noo gó Pꞌop Hagä Do Sahee, dooh tadajëb nä bä, dooh taganä wäd nä bä, dooh Pꞌop Hagä Do wë takawehëë däk doo hẽnh tasꞌëëg nä bä do hyb nꞌaa."
43,7,40,"Jesus herꞌoot do ta wób ramaa napäh bä mꞌ, raky hadoo:—Hahỹ né ti Pꞌop Hagä Do ky nꞌaa rod, Pꞌop Hagä Do Ky Däng Doo —näk mä sa kyyh."
43,7,41,"Ta wób mä raky hadoo:—Hahỹ né hẽ Kristo häd näng doo —näk mä sa kyyh.—Dooh. Garirej häj nꞌaa hẽnh naa nado Kristo bana —näk mä ta wób. —Dawi panaa da ta ti Kristo. Panang Berẽnh häd näng doo bä naa, Dawi panang paa bä naa Kristo bana da, näng Pꞌop Hagä Do kyy kerih do hãSe hub né hẽ raherꞌoot doo. Berẽnh panang bä né hẽ Kristo häd näng do benäng, Pꞌop Hagä Do kyy kerih do ky däng. Rawén ky nadahꞌeeh, dooh rahapëë bä do hyb nꞌaa Berẽnh panang bä né hẽ Jesus benäng. Sa hã mꞌ Garirej häj nꞌaa bä naa Jesus, tii bä tabawëë gëët do hyb nꞌaa. —näk mä sa kyyh."
43,7,43,Sa hꞌyyb retyn hõm kän mä Jesus ky nꞌaa hã.
43,7,44,"Ta wób rakarẽn paawä Jesus ramaso däk. Ti hadoo né hẽ mꞌ, dooh ta hã moo däng péh."
43,7,45,"Ti mꞌ Pꞌop Hagä Do tób nꞌaa warahén nꞌaa, ramejõ nä do Jesus ramasoo hyb nꞌaa paawä, abaaj hꞌũũm Pꞌop Hagä Do tób nꞌaa yt hã moo hebꞌooh do sa wahë nꞌaa sa wë, Pariséw sa wë na-ããj hẽ. Ti mꞌ rabeaanh sa hã:—Hëd nꞌaa bë manana wät? —näk mä sa kyyh warahén sa hã."
43,7,46,Ti mꞌ warahén raky hadoo:—Dooh noo gó herꞌoot pé ta ti ajꞌyy herꞌoot doo da —näk mä sa kyyh.
43,7,47,Ti mꞌ Pariséw raky hadoo warahén sa hã:—Bë na-ããj hẽ tawadii? —näk mäh.
43,7,50,"Ti mꞌ sa seeh, Nikodẽm häd näng doo, Jesus wë hegãã wät doo, ky hadoo ta wób sa hã: —Dooh ër ky nꞌaa jawꞌyyk do anꞌoo bä daap hẽ ër ky nꞌaa ety bä ër da hadoo doo. Tawꞌããts hẽ pooj jé ër beaanh ta hã tamoo wät doo, tama metëëk doo, ër ky nꞌaa napäh hyb nꞌaa —näng mä Nikodẽm."
43,7,52,"Ti mꞌ ta wób raky nꞌaa rejã kän, ti mꞌ raky hadoo ta hã:—Õm na-ããj né hẽ apäh Garirej hẽnh naa? —näk mäh. —Pꞌop Hagä Do kyy kerih do hã mahegãã bä, mabahapäh, Pꞌop Hagä Do ky nꞌaa rod dooh Garirej häj nꞌaa hẽnh naa tana bä —näk mä sa kyyh Nikodẽm hã.["
43,8,1,"Ỹỹnh ta patug nadoo do sii haỹỹh do raky nꞌaa tapaa do panyyg nꞌaa hahỹỹhTi mꞌ Jesus baym panang bahä̃nh péj, waëë Oriib häd näng doo bä."
43,8,2,"Jati péh, bäp paah, Jesus bahõm ẽnh pꞌaa hẽnh Pꞌop Hagä Do tób nꞌaa hẽnh. Hajõk kata däk ta wë, Pꞌop Hagä Do tób nꞌaa wꞌoo hã. Ti mꞌ tabahyy sooh, ti mꞌ tama metꞌëëg kän."
43,8,3,"Ti mꞌ Mosees ky nꞌaa jawꞌyyk do ma mehetëk doo, Pariséw sa daheeh, ramanaa ỹỹnh ta patug nadoo do sii haỹỹh doo, ta wób rawꞌyyt doo. Ti mꞌ ỹỹnh ramejũũ hajõõ gó tabagꞌëëd däk hyb nꞌaa. Ti mꞌ Jesus hã raky hadoo:—Ma matëg, —näk mäh —hahỹ ỹỹnh rawꞌyyt ta patug nadoo do sii tabaỹỹh bä —näk mäh."
43,8,5,"—Ër ky nꞌaa jawꞌyyk do hã ër Mosees mejũũ, pä me ji dajꞌëëp ta ti hedoo do hyb nꞌaa. Nyy da a hã pé ji badꞌoo? —näk mä sa kyyh."
43,8,6,"Ta tii da rawén keꞌaanh, rakarẽn Jesus kyyh hã rabawꞌyyt raky nꞌaa tapaa do ky nꞌaa. Ti mꞌ Jesus nu wajakoo sooh, tama poo me tũũ taberih."
43,8,7,"Raky nꞌaa hꞌũũm do hyb nꞌaa, asꞌëëg gëët, ti mꞌ taky hadoo sa hã:—Tawꞌããts hẽ bë mahang nesaa do hꞌyyb gó nanäng doo, ti pooj jé hakut pä me —näng mä Jesus sa hã. Ti mꞌ pꞌaa hẽnh tanu wajakoo sooh ẽnh. Tũũ mꞌ taberih pꞌaa hẽnh."
43,8,9,"Ta tii dꞌ Jesus bedoo bä sa hã, rabahõm kän sét kenäh hõm. Wahëh hedoo do ti pooj jé hahꞌũũm. Jããm né hẽ haym Jesus. Ỹỹnh hayyw gëët ta pa."
43,8,10,"Ti mꞌ Jesus asꞌëëg gëët, ti mꞌ ỹỹnh hã taky hadoo:—Nꞌyy hẽnh ta wób? Dooh õm ky nꞌaa etyy péh? —näng mä Jesus ta hã."
43,8,11,"—Dooh. Tabadꞌop hẽ —näng mä ỹỹnh kyyh.Ti mꞌ Jesus ky hadoo ta hã:—Ỹ na-ããj hẽ, dooh õm ỹ ky nꞌaa ety bä. Ahõm kä. Meréd hõm hỹỹ kä nesaa do sahõnh hẽ —näng mä Jesus ta hã."
43,8,12,"Jesus badäk hahỹỹ bä habong do sa hꞌyyb tym bag hadoo do ky nꞌaa hahỹỹhTi mꞌ pꞌaa hẽnh Jesus baherꞌoot kata bꞌëëh do sa hã. Hahỹỹ dꞌ mä ta kyyh:—Badäk hahỹỹ hã habong do sa hꞌyyb bag hadoo ỹỹh. Hã ỹ ky dahꞌeeh doo, dooh tabadꞌop hẽ badagyp do hadoo doo gó, nesaa doo gó, raboo bä tii. Ti anäng da sa wë sa hꞌyyb bag, Pꞌop Hagä Do wë ji tedꞌëëp doo, ta pa ji bawäd hadꞌyyt hẽ hanoo doo —näng mä Jesus kyyh."
43,8,13,"Ti mꞌ Pariséw raky hadoo ta hã:—A mab hẽ, a daaj hẽ maky nꞌaa herꞌoot a ky nꞌaa —näk mäh. —Dooh Mosees ky nꞌaa jawꞌyyk do anꞌoo bä ji mab hẽ, ji daaj hẽ, ji ky nꞌaa ji herꞌood bä. Ti hyb nꞌaa tawꞌããts hẽ nado ta ti maherꞌoot doo —näk mä sa kyyh."
43,8,14,"Ti mꞌ Jesus ky hadoo:—Map ỹỹ hẽ, daj ỹỹ hẽ, këh ỹ nꞌaa ỹ herꞌood né paawä, né hup ỹ né hẽ ta ti ỹ herꞌoot doo. Ỹ hapäh ti nꞌyy hẽnh ỹ bana, ỹ hapäh ti nꞌyy hẽnh ỹ bahõm, né hup ỹ né hẽ ỹ wén näng. Bë tii, dooh bë hapëë bä nꞌyy hẽnh ỹ hana, nꞌyy hẽnh ỹ bahõm."
43,8,15,Ỹ bë ky nꞌaa tapaa jꞌooj hanäng do hã bë hapäh do hã. Ỹ dooh ỹ ky nꞌaa tapaa péh.
43,8,16,"Sa hã ỹ ky nꞌaa ety bä paawä, baad paawä ỹ ky däng sa hã, map ỹỹ hẽ nadoo do hyb nꞌaa ỹ ky nꞌaa etyy. Ti anäng hã ỹ ky masa doo. Ee, hã ỹ mejõ hyng doo, ti né hẽ ỹ taky masa —näng mäh."
43,8,17,"—Pawóp hẽ ajyy séd demuun raherꞌood bä, baad ub tii, ji ky daheeh sa kyyh, bë ky nꞌaa jawꞌyyk do mejũũ doo."
43,8,18,"Tii dꞌ né hẽ ãã badꞌoo. Ỹ herꞌoot këh ỹ nꞌaa. Ee, hã ỹ mejõ hyng doo, ỹ taky masa këh ỹ nꞌaa hã —näng mä Jesus kyyh Pariséw sa hã."
43,8,19,"Ti mꞌ rabeaaj kän:—Nꞌyy hẽnh a yb? —näk mäh.Ti mꞌ Jesus ky hadoo:—Dooh ỹ bë hapëë bä. Dooh né hẽ Ee bë hapëë bä ẽnh —näng mäh. —Ỹ bë hapëë bä paawä, Ee na-ããj hẽ paawä bë hapäh —näng mä Jesus kyyh."
43,8,20,"Pꞌop Hagä Do matym nꞌaa rabeheno do hood basooh do pa Jesus baherꞌoot tii, tama metꞌëëk bä Pꞌop Hagä Do tób nꞌaa yt hã. Rakarẽn né paawä ramasoo, dooh ta hã moo däng péh. Rawén moo nadäng, dooh takaja nä bä tadajëp do heen nꞌaa kä."
43,8,21,"Ti mꞌ pꞌaa hẽnh Jesus baherꞌood wät sa hã:—Ỹ da ahõm bë mahä̃nh. Ỹ dꞌ bë esoos. Nesaa do anäng nä da bë hã bë dejëp. Ỹ hahõm hẽnh, dooh bë haja bä bë ahõm bä —näng mä Jesus. Ta tii dꞌ tabedoo do hyb nꞌaa rakeaj kän mä sa hã hẽ né hẽ. Hahỹỹ dꞌ mä sa kyyh:—Nyy dꞌ tahanäng pé gꞌeeh: “Ỹ hahõm hẽnh dooh bë haja bä bë ahõm bä”, tahanäng doo? Ta daaj hẽ gꞌeeh takadajꞌëëp? —näk mä sa kyyh. Ti mꞌ Jesus ky hadoo ẽnh sa hã:—Babä naa bë ti hỹỹh. Pꞌop naa ỹ ti hỹỹh. Badäk hahỹỹ bä naa bë ti hỹỹh. Ỹ ti dooh. Dooh badäk hahỹỹ bä naa tado bä ỹỹh. Nesaa do anäng nä da bë hã bë dejëp, näng ỹỹh. Ỹ né hẽ ti hawäd hadꞌyyt do bë ky nadahé bä, bë da dejëp né hẽ nesaa do bë hꞌyyb tym gó anäng nä —näng mä Jesus."
43,8,25,Ti mꞌ raky gakog hõm:—Jaa ẽnh õm? —näk mä sa kyyh.—Pooj jé bë ỹ maherꞌoot do né hẽ —näng mä Jesus.
43,8,26,Ti mꞌ taky hadoo ẽnh:—Ti anäng nä wë ỹỹ hajõng nä bë ỹ ky nꞌaa tapaa do panꞌaa —näng mäh. —Te hub né hẽ hã ỹ mejõ hyng do herꞌoot doo. Tahajaa ji hꞌyy kasadëë bä taky däng do hã. Ỹ tamaherꞌoot do né hẽ ti ỹ herꞌoot do badäk hahỹỹ hã habong do sa hã —näng mä Jesus.
43,8,27,Dooh mꞌ rahꞌyy genä bä ta Yb ky nꞌaa Jesus herꞌoot bä.
43,8,28,"Ti hyb nꞌaa mꞌ Jesus ky hadoo sa hã:—Pꞌop, bꞌaa hã Ajꞌyy Hadoo Do Hỹ Pong Jé Hana Do bë basäg häng do jawén paa bä, ỹ né hẽ ti hawäd hadꞌyyt do tii bä bë hꞌyy genä kän. Dooh daj ỹỹ hẽ ỹ moo wät péh, ỹ herꞌoot péh, ti noo gó kä bë bahapäh. Ti noo gó kä bë bahapëë kän hahỹỹh: Jããm hẽ ỹ herꞌoot bë hã, Ee ỹ tama metëëk doo."
43,8,29,"Hã ỹ mejõ hyng do awäd hadꞌyyt hẽ si ỹỹ. Dooh ỹ teréd bä, tagenꞌaak do ỹ moo wäd hadꞌyyt do hyb nꞌaa —näng mä Jesus kyyh."
43,8,30,"Ta ti tabaherꞌoot bä mꞌ, hajõk hꞌyy kae padäg kän ta hã."
43,8,31,"Nesaa do moo wät doo, nesaa do karom, ky nꞌaa hahỹỹhTi mꞌ Judah buuj ta hã hꞌyy kae padëëk do hã Jesus ky hadoo:—Ỹ ma metëëk do bë ky dahé hadꞌyyt bä, hëp ỹ hata hehꞌäät padäg bë tii bä."
43,8,32,"Bë hapäh da tii bä baad hadoo do ky nꞌaa. Baad hadoo do ky nꞌaa bë da tedꞌëëp, baad bë babok hyb nꞌaa kä —näng mä Jesus sa hã."
43,8,33,Ti mꞌ raky hadoo:—Hꞌëëd hyb nꞌaa tii da mabaherꞌoot? Abaraãm panaa né hẽ ti ããh. Dooh noo gó ta wób sa karom kanepꞌaak do ãã ado bä. Nyy dꞌ mahanäng pé ta ti maherꞌoot doo? —näk mä sa kyyh.
43,8,34,"Ti mꞌ Jesus ky hadoo:—Né hup ỹ né hẽ hahỹ ỹ herꞌoot doo: Nesaa do moo wät doo, nesaa do karom né kä tii."
43,8,35,Dooh da ta kariw nꞌaa tób yt hã ta karom awäd hadꞌyyt hẽ. Jããm né hẽ ta tꞌaah hadoo do ti haym ta tób bä.
43,8,36,"Ti hyb nꞌaa, Pꞌop Hagä Do Tꞌaah bë tedëëb bä, baad né tii bä bë baboo kän, nesaa do karom nado boo bëëh —näng mäh."
43,8,37,"Ỹ hapäh, Abaraãm panaa né ti bëëh. Ti hado né paawä, ỹ bë karẽn ỹ bë dajꞌëëp, baad takanejäk do hyb nꞌaa bë hꞌyyb gó ỹ ma metëëk doo."
43,8,38,"Bë ỹ ma metëëk Ee metëëk do hã ỹỹ. Bë tii, bë yb wë bë ma kametëëk doo, ti bë moo bok —näng mä Jesus sa hã."
43,8,39,"Ti mꞌ raky hadoo:—Abaraãm ti ãã wahë makũũh —näk mä sa kyyh.Ti mꞌ Jesus ky hadoo:—Abaraãm panaa bë do bä paawä, Abaraãm badꞌoo doo da paawä bë badꞌoo —näng mä Jesus. —Baad hadoo do ky nꞌaa, hã ỹ Pꞌop Hagä Do anꞌoo däk do bë ỹ maherꞌoot. Tii dꞌ né paawä ỹ metëëk bë hã, bë karẽn ỹ bë dajꞌëëp. Dooh paa ta tii da Abaraãm adoo bä."
43,8,41,Bë yb moo wät do ti ta ti bë moo bok doo —näng mä Jesus sa hã.Ti mꞌ raky hadoo:—Ãã yb daap nado. Jããm né hẽ Pꞌop Hagä Do ãã Yb. Ta taah hehꞌäät ãã —näk mä sa kyyh.
43,8,42,"Ti mꞌ Jesus ky hadoo sa hã:—Pꞌop Hagä Do tado bä paawä bë Yb, bë kamahä̃n paawä ỹỹh, Pꞌop Hagä Do wë ỹ bana do hyb nꞌaa. Dooh këh ỹỹ gó tado bä ỹ bahyng. Ti né hẽ ti hã ỹ mejõ hyng doo. Hëd nꞌaa ti taganahoot bë hã, ỹ herꞌoot doo? Bë hꞌyyb gó tawén ganahoot, këh ỹ bë ganadoo do hyb nꞌaa."
43,8,44,"Dijab taah bëëh. Takarẽn do bë karẽn bë moo bok. Pꞌooj ub, tadu däk noo gó, dahejꞌëëp do né paa tii. Dooh baad hadoo doo, hehꞌäät ub do ky nꞌaa tagenaag bä. Dooh baad hadoo do ky nꞌaa ta hꞌyyb gó tabawäd bä. Daap tamenyyh bä, ta kyyh né hẽ ti taherꞌoot doo. Daap menyyh do tii. Daap menyyh do yb né tii. Baad hadoo doo, hehꞌäät ub do ky nꞌaa ỹ herꞌoot do hyb nꞌaa ỹ bë ky nadaheeh."
43,8,46,Jaa bë mahang hajaa pé nesaa do hã ỹ taky nꞌaa tapa bä? Baad hadoo do ky nꞌaa ỹ herꞌoot. Hꞌëëd hyb nꞌaa ỹ bë ky nadaheeh?
43,8,48,"Ti mꞌ Judah buuj sa wahë nꞌaa raky hadoo Jesus hã:—Baad né ãã ky kajäk. Samarija buuj né õm!Sa majĩĩ hadoo Samarija buuj. Dooh ragenaag bä Samarija buuj. Samarija buuj né õm Jesus hã rawén herꞌoot, raky nꞌaa ejꞌees hyb nꞌaa. Karapꞌaar hꞌyyb nesaa do a hã adäk! —näk mä sa kyyh Jesus hã."
43,8,49,"Ti mꞌ Jesus ky hadoo:—Dooh. Dooh karapꞌaar hꞌyyb nesaa do adäg bä hã ỹỹ —näng mäh. Ỹ ti hỹỹh, ỹ wehꞌëëh Ee. Bë tii, ỹ bë ky nꞌaa rejãã."
43,8,50,"Dooh ỹ asꞌũũd bä ỹ rawehꞌëëh doo. Sét hẽ ti hawät ỹ rawehꞌëëh karẽn doo. Ti né hẽ ti taky däng ji hã baad ji hado bä, baad ji nado bä. Bë nado ti ky kajäk doo."
43,8,51,"Né hup ỹ né hẽ hahỹ ỹ herꞌoot doo: Ỹ ma metëëk do ky daheeh doo, dooh tadajëb wäd bä —näng mä Jesus sa hã."
43,8,52,"Ti mꞌ Judah buuj sa wahë nꞌaa raky hadoo:—Ãã hapäh né hẽ hỹỹ kä, karapꞌaar hꞌyyb nesaa do a hã adäk né hẽ —näk mäh. —Abaraãm dajëp paah, Pꞌop Hagä Do ky nꞌaa rod dejëp né paah, ti hadoo né hẽ, jé mama metëëk do ky daheeh doo, dooh tadajëb bä, näng õm."
43,8,53,"Ãã wahë makũ Abaraãm bahä̃nh gꞌeeh õm? Abaraãm dajëp paah, ti hadoo ẽnh Pꞌop Hagä Do ky nꞌaa rod pꞌooj ub habok do paah. Jaa õm a hã péh? —näk mä sa kyyh."
43,8,54,"Ti mꞌ Jesus ky hadoo:—Daj ỹỹ hẽ ỹ kawehëë bä paawä, dooh tawꞌããts hẽ tado bä ta tii. Ee, bë hꞌyy kahaꞌeeh bë hanäk doo, ti né ti ỹ tawehꞌëëh."
43,8,55,"Dooh bë hapëë bä tii. Ỹ ti hapäh. “Dooh ỹ hapëë bä”, ỹ noo bä paawä, ỹ paawä noo kanesa bë nemuun. Ỹ hapäh né hẽ ti Pꞌop Hagä Doo. Ỹ ky daheeh ta kyyh."
43,8,56,"Abaraãm, bë wahë makũũh, tsebee wät ỹ kajaa noo gó tabahapäh bä. Tahapäh né paah2.000 ta baab Jesus bewäd hyng do pooj jé Abaraãm bawät paah. Pꞌop Hagä Do metëëh paa Abaraãm hã, badäk hahỹỹ bä tabawät nä bä. —näng mä Jesus."
43,8,57,"—Õm ky kewꞌoonh ta ti maherꞌoot do hã —näk mä Judah buuj sa wahë nꞌaa. —Dooh mawahꞌëë nä bä, dooh 50 ta baab mado nä bä, mahapäh mä Abaraãm a nooh —näk mä sa kyyh."
43,8,58,Ti mꞌ Jesus ky hado kän:—Né hup ỹ né hẽ hahỹ ỹ herꞌoot doo: Abaraãm benäng do pooj jé ỹ awäd däg né hẽ! —näng mä Jesus sa hã.
43,8,59,"Ti mꞌ ta ti ramaa napäh bä, rabasog padëëk pä, ta hã radewëës hyb nꞌaa paawä, radajëëb paawä. Ti Jesus kejën hõm. Ahõm Pꞌop Hagä Do tób nꞌaa bä naa."
43,9,1,Ty tamah do panyyg nꞌaa hahỹỹhTamahõm me tabahapäh ajꞌyy ty tamah doo. Ta hã dꞌ né hẽ mꞌ tabenäng bä.
43,9,2,"Ti mꞌ ta ma matëg rabeaanh:—Ma matëg —näk mäh. —Hꞌëëd hyb nꞌaa hahỹ ajꞌyy tawén ty tamah tabenäng? Ta yb, ta ỹỹn nesaa do ramoo bok do hyb nꞌaa, ta daaj hẽ apäh nesaa do tamoo wät do hyb nꞌaa? —näk mä sa kyyh."
43,9,3,"Ti mꞌ Jesus ky hadoo:—Dooh, ti hyb nꞌaa nado ti hahỹ tabahadoo —näng mäh. —Ty tamaa gó tawén enäng, ta hã Pꞌop Hagä Do hejój kametëëh hyb nꞌaa —näng mäh."
43,9,4,"—Tawꞌããts hẽ tabawak nä bä ër moo bok, hã ỹ mejõ hyng do karẽn doo. Ti awät tabadajuuh, du daa dꞌ ji moo wät péh.Tawꞌããts hẽ ji moo wät ji bahajaa nä bä, tahanäng pé mꞌ tii."
43,9,6,"Ta ti taky hadoo do jawén paa bä, tũũ tabetsós wät. Kꞌããts me tamekuuj wät, ti mꞌ ajꞌyy matym hã tahawug hõm mä ta uuh. —Ahõm kä —näng mä ajꞌyy hã. —Mahetsyyd a matym naëng majat do Siroéh häd näng doo me —näng mä Jesus ajꞌyy hã.“Mejũũ doo”, tahanäng pé ti Siroéh. Ti mꞌ ajꞌyy bahõm kän, tahetsyyd wät mäh, tabahapëë däg kän mäh. Ti mꞌ tababaaj hõm kän ta tób hẽnh."
43,9,8,"Ti mꞌ, ta tób pa hajꞌeenh doo, pooj jé dajẽẽr tabehetsẽ bä hepꞌëëh do paa mꞌ rahapäh mä ajꞌyy. Ti mꞌ raky hadoo:—Hahỹ nado dajẽẽr hetsẽ do paah? —näk mä sa kyyh."
43,9,10,Ti mꞌ rabeaaj kän:—Nyy da mabahapëë däk? —näk mä sa kyyh.
43,9,11,"Ti mꞌ ajꞌyy ky hadoo:—Ajꞌyy, Jesus ramaneëënh doo, mekuuj wät kꞌããts, tii bä matym ỹỹ hã tahawug hõm ta uuh. Siroéh hẽnh ỹ tamejũũ, ỹ bahetsꞌyyt hyb nꞌaa. Ỹ ahõm, ỹ hetsyyd wät, ti ỹ bahapëë däg kän —näng mä ajꞌyy kyyh."
43,9,12,—Ny tawät ti ajꞌyy? —näk mä ta hã.—Dooh ỹ hapëë bä —näng mä ajꞌyy kyyh.
43,9,13,"Pariséw rabeaanh do ajꞌyy ty tamah do paa hã ky nꞌaa hahỹỹhTi mꞌ ramahũũm mä ajꞌyy ty tamah do paa Pariséw sa wë. Saab né hẽ paa mꞌ kꞌããts Jesus mekuuj wät, ajꞌyy taty nä däk. Ti mꞌ ajꞌyy hã Pariséw rabeaanh nyy da ta matym nyy däg kän. Ti mꞌ ajꞌyy ky hadoo:—Kꞌããts me matym ỹ tabahawug wät. Ỹ hetsyyd wät. Hỹỹ kä ỹ bahapëë däk —näng mäh. Series, "
43,9,16,"Ti mꞌ Pariséw wób raky hadoo:—Dooh Pꞌop Hagä Do mejũũ do tado bä ta ti ajꞌyy. Dooh Saab hã ky nꞌaa kajewꞌyyk do taky dahé bä —näk mä sa kyyh.Ti mꞌ ta wób raky gadoo:—Nesaa do moo hewꞌëët do tado bä paawä, dooh paawä tahaja bä hahỹ hadoo do meuj nꞌaa näng do tapahuuj bä —näk mä ta wób sa kyyh.Séd hꞌyyb nehedo boo mꞌ Jesus hã."
43,9,17,Ti mꞌ pꞌaa hẽnh rabeaaj wät ajꞌyy hã:—Nyy dꞌ mabaherꞌoot ta ti ajꞌyy ky nꞌaa? Õm né ti tamatym nä däk —näk mä sa kyyh.Ti mꞌ ajꞌyy ky hadoo:—Pꞌop Hagä Do ky nꞌaa rod né hẽ tii —näng mäh.
43,9,18,"Dooh nä Judah buuj sa wahë nꞌaa raky dahé nä bä ajꞌyy ty tamah doo, dooh né hẽ mꞌ raky dahé nä bä ajꞌyy ty nyy däk doo. Ti hyb nꞌaa mꞌ ta yb, ta ỹỹn ranaëëj kän. Ti mꞌ rabeaanh sa hã:—Bë tꞌaah né hahỹỹh? —näk mäh. —Hahỹ né hẽ ti ty tamah do bë hanäk doo, tabenäng noo gó? Nyy da tabahapëë däk hỹỹ kä? —näk mä sa kyyh ta yb sa hã."
43,9,21,"—Dooh ãã hapëë bä nyy da taty nyy däk, jaa ty nä däk. Ta hã bë eaaj. Wahꞌëë tii, karapee nado. Tahajaa taherꞌood bä ta daaj hẽ ta ky nꞌaa —näk mä sa kyyh."
43,9,22,"Hahỹỹ dꞌ paa mꞌ Judah buuj sa wahë nꞌaa sa kyyh: “Ãã ado nyyh da, Jesus ti Kristo, Pꞌop Hagä Do Hꞌyyb Däng Do hanäng doo. Dooh da ãã gado wäd bä tób Pꞌop Hagä Do panyyg ãã yd naherot do yt hã”, näk mä sa kyyh. Ti hyb nꞌaa mꞌ ta yb tii da rawén edoo. Judah buuj sa wahë nꞌaa rajeỹỹm. Ti hyb nꞌaa mꞌ, “Wahꞌëë däg. Ta daaj hẽ tabaherꞌoot”, rawén näng."
43,9,24,"Ti mꞌ pꞌaa hẽnh ẽnh ranaëënh sa wë ty tamah do paah. Ti mꞌ raky hadoo ta hã:—Pꞌop Hagä Do hã maky dëë te hub tado bä! Baad maherꞌood! —näk mäh. —Ãã hapäh né hẽ, nesaa do moo hewꞌëët do ti ta ti ajꞌyy —näk mä sa kyyh."
43,9,25,"Ti mꞌ ajꞌyy ky hadoo:—Dooh ỹ hapëë bä nesaa do moo hewꞌëët do tado bä, nesaa do moo hewꞌëët do tanado bä. Sét hẽ ti ỹ hapäh: Ty tamaa né paa ỹỹh, ỹ taty nä däk —näng mä ajꞌyy Pariséw sa hã."
43,9,26,Ti mꞌ pꞌaa hẽnh rabeaanh ẽnh:—Nyy da tabadꞌoo? Nyy da õm taty nä däk? —näk mäh.
43,9,27,—Bë ỹ maherꞌood wät. Dooh ỹ bë ky dahé bä. Hëd nꞌaa bë karẽn pꞌaa hẽnh ỹ baherꞌoot? Bë na-ããj né hẽ bë karẽn ta ma matëg bë bahadoo? —näng mä ajꞌyy sa hã.
43,9,28,"Ti mꞌ raky nꞌaa rejãã ajꞌyy. Ti mꞌ raky hadoo ta hã:—Õm ti ta ma matëg! Mosees ma metëëk do ãã ti hỹỹh! Pꞌop Hagä Do herꞌoot paa Mosees hã. Ti ti ãã hapäh, ãã ky nꞌaa napäh. Ta ti ajꞌyy, dooh ãã hapëë bä nꞌyy hẽnh naa tii —näk mä sa kyyh."
43,9,30,"Ti mꞌ ajꞌyy ky hadoo:—Bꞌës ky kewooj éh. Ỹ né matym nyy däg paawä tamo hajꞌaa, dooh mꞌ bë hapëë bä, bë nooh. Ji hapäh né ti hahỹỹh: Dooh Pꞌop Hagä Do maa newë bä nesaa do moo hebꞌooh doo. Pꞌop Hagä Do wehꞌëëh doo, takarẽn do moo hebꞌooh doo, ti né hẽ ti tamaa newëë."
43,9,32,"Pooj jé tadu dahäng noo gó, dooh ji ky nꞌaa napäh pé ty tamah doo gó henäng do hapëë däk doo —näng mäh. —Pꞌop Hagä Do wë naa tanado bä paawä, dooh paawä tahajaa péh, tabadꞌop hẽ —näng mä ajꞌyy kyyh sa wahë nꞌaa sa hã."
43,9,34,"Ti mꞌ raky gadoo:—Nesaa do a hã anäng mabenäng, ãã mama metëëk? —näk mä sa kyyh ajꞌyy hã.Ti mꞌ rahꞌeed nyyh mä Pꞌop Hagä Do panyyg rayd naherot doo bä naa. Dooh mꞌ ranꞌoo wäd bä tajëë wäd bä pꞌaa hẽnh tꞌĩĩ hẽnh."
43,9,35,"Hꞌyy ganehot do sa ky nꞌaa hahỹỹhTi mꞌ Jesus ky nꞌaa napäh ajꞌyy rahꞌeed nyyh doo. Ajꞌyy tamamuun bä, taky hadoo ta hã:—Õm hꞌyy kaꞌeeh Ajꞌyy Hadoo Do Hỹ Pong Jé Hana Do hã? —teaanh mä ta hã."
43,9,36,"Ti mꞌ ajꞌyy ty tamah do paa ky hadoo:—Jaa tii? Ỹ mamaherꞌood, ta hã ỹ hꞌyy kaꞌeeh hyb nꞌaa —näng mä ta kyyh."
43,9,37,"Ti mꞌ Jesus ky hadoo ta hã:—Mahapäh paah. Ỹ tii, a sii herꞌoot doo —näng mäh."
43,9,38,"Ti mꞌ ajꞌyy ky hadoo:—A hã ỹ hꞌyy kae däg kän, hyb nꞌaa jawyk doo —näng mäh.Ti mꞌ ta taron nuu me mꞌ ajꞌyy bahyy häng Jesus wë, Jesus tawehꞌëëh hyb nꞌaa."
43,9,39,"Ti mꞌ Jesus ky hadoo:—Ỹ wén hyng babä, ỹ ky nꞌaa etyy hyb nꞌaa sa hã, ty temah do ỹ ty nä padëëk hyb nꞌaa, matym enäh do ranahapäh hyb nꞌaa, rahꞌyy ganahoot hyb nꞌaa —näng mä Jesus kyyh."
43,9,40,Ti mꞌ Pariséw wób ta sii habong do ramaa napäh taherꞌoot doo. Ti mꞌ rabeaanh ta hã:—Nyy dꞌ mahanäng pé tii? Ãã sii hẽ ty temah mahanäng? —näk mä sa kyyh.
43,9,41,"Ti mꞌ Jesus ky hadoo:—Ty temah do bë hado bä paawä, bë hꞌyy ganahꞌood bä paawä, bë hꞌyyb hajꞌaa hẽ nado tii, hã ỹ bë hꞌyy kanaꞌeeh doo —näng mäh. “Ãã hapäh, ãã hꞌyy ganäng a hã”, bë hanäk do hyb nꞌaa, bë hꞌyyb hajꞌaa hẽ né hẽ hã ỹ bë hꞌyy kanaꞌeeh doo —näng mä Jesus kyyh Pariséw sa hã."
43,10,1,"Bꞌéé hagã nꞌaa hehꞌäät do panyyg nꞌaa hahỹỹhTi mꞌ Jesus ky hadoo ẽnh, panyyg ky nꞌaa gó tabenaa wät:—Né hup ỹ né hẽ hahỹ ỹ herꞌoot doo: Bꞌéé hood kahadë do noo me najëë suun doo, ta hadë pong jé gatsëk doo, baretsëk do tii, kamajꞌĩĩ do tii. Ta noo me hajëë suun doo, ti né hẽ ta masããh bꞌéé hagã nꞌaa."
43,10,3,"Bꞌéé hagã nꞌaa kajaa bä kä, ta noo hagã nꞌaa tagasꞌëës ta nooh tabajëë suun hyb nꞌaa. Ta masããh hã ramaa napäh ta kyyh, sét kenꞌyyh tanaëënh bä sa häd me. Ti tamahũũm kän ta masããh ta wꞌoo hã."
43,10,4,"Sahõnh hẽ ta masããh tamanyyh do jawén paa bä kä, sa pooj jé tabahõm, tamahũũm kän. Ta masããh ahꞌũũm sa hagã nꞌaa jawén, ta kyyh ramepäh do hyb nꞌaa."
43,10,5,"Tabadꞌop hẽ rahõm ramanepäh do jawén. Wajꞌaa bong ta mahä̃nh, raky manepäh do hyb nꞌaa."
43,10,6,Ta ti ky nꞌaa me Jesus baherꞌoot sa hã. Dooh mꞌ tagahꞌood bä Pariséw sa hã taherꞌoot doo.
43,10,7,"Ti hyb nꞌaa mꞌ, pꞌaa hẽnh Jesus ky hadoo sa hã:—Né hup ỹ né hẽ hahỹ ỹ herꞌoot doo: Ỹ né hẽ bꞌéé hood noo hadoo. Sahõnh hẽ pój ỹỹ jé heboo nä doo, ma matëg oow hedoo doo, Pꞌop Hagä Do Hꞌyyb Däng do hanäk do na-ããj, baretsëg paa tii, kamajꞌĩĩ paa tii.Jesus ewäd hyng do pooj jé, hajõk rawadꞌii paawä Judah buuj. “Ỹ ti Kristo, Pꞌop Hagä Do Hꞌyyb Däng Doo”, näk paa sa kyyh. Daap ramenyyh tii. Sa ky nꞌaa né hẽ Jesus herꞌoot hahỹỹ hã. Dooh paa raky dahé bä sa kyyh, bꞌéé ky nadahꞌeeh do hadoo sa hagã nꞌaa nadoo doo. Ỹ né hẽ bꞌéé hood noo hadoo. Wë ỹ nu däng doo, edëb hadꞌyyt hẽ kä nesaa do mahä̃nh. Pꞌop Hagä Do wë da tanu däng. Baad tabajëng, baad tabanyyh, tawyyd hadꞌyyt hẽ baad hadoo doo, sa waa bꞌéé rawꞌyyt do hadoo. Hꞌyyb nyyw gó, neỹỹm doo gó, tabawäd kän Pꞌop Hagä Do matym gó kä. Hetsꞌëëk do rabana rabetsꞌëëk hyb nꞌaa, radejꞌëëp hyb nꞌaa, ragawatsꞌiik hyb nꞌaa. Ti no nꞌaa rabana. Dooh ti ỹ hado bä. Ỹ ahyng babä ỹ bedꞌëëp hyb nꞌaa, baad hadoo doo gó rababoo hadꞌyyt hyb nꞌaa —näng mä Jesus."
43,10,11,"Ti mꞌ taky hadoo ẽnh:—Ỹ né hẽ bꞌéé hagã nꞌaa baad hadoo doo. Bꞌéé hagã nꞌaa baad hadoo do kanꞌoo däk da, tadajëp ta masããh hyb nꞌaa."
43,10,12,"Sa karom, bꞌéé tabahagꞌããs ramejũũ doo, ta säm tagadoo hyb nꞌaa, dooh bꞌéé hagã hehꞌäät tado bä. Bꞌéé danäh nado tii. Eỹỹm wät tii, wajꞌaa wät tabanasꞌaa bꞌéé hekꞌook do tabahapäh bä. Teréd bëëh bꞌéé. Tii bä awad japuk bꞌéé seeh, tii bä ta wób jé padꞌyyt hẽ rawajꞌaa bong ta ti hyb nꞌaa. Ta säm hyb nꞌaa paa ti sa karom bahagꞌããs bꞌéé. Dooh bꞌéé tahyb nꞌaa pꞌeed bä. Ti hyb nꞌaa tawajaah."
43,10,14," Ỹ ti hỹỹh, bꞌéé hagã nꞌaa hehꞌäät hadoo. Ee, Pꞌop Hagä Doo, ỹ tamepäh, ỹ na-ããj hẽ ỹ mepäh Ee, Pꞌop Hagä Doo. Ti hadoo né hẽ baad ỹ mepäh masãh haa. Masãh haa na-ããj né hẽ, baad né hẽ ỹ ramepäh. Daj ỹỹ hẽ ỹ kanꞌoo däk, ỹ dajëp hyb nꞌaa masãh haa sa hyb nꞌaa. Series, "
43,10,16,"Ti abong nä masãh haa hedoo do wób, bong hahỹ wób nado tii.Judah buuj wób nadoo doo, ta jawén ta hã hꞌyy kaꞌeeh do tii. Ti na-ããj né da ỹ manaa wë ỹỹ. Raky daheeh né da ỹỹh. Séd hã däg da rakata padëëk, hã ỹ hꞌyy kaꞌeeh doo. Sét né hẽ da ỹỹh, sa hagã nꞌaa."
43,10,17,"Ỹ Ee kamahä̃n. Ỹ tawén kamahä̃n, daj ỹỹ hẽ ỹ kanꞌoo däk ỹ dajëp hyb nꞌaa, pꞌaa hẽnh ỹ bedëb wät hyb nꞌaa. Dooh hajaa pé ỹ dajꞌëëp péh. Daj ỹỹ hẽ ti ỹ kanꞌoo däk dajëb hã. Ỹ hajaa ỹ kanꞌoo däg bä dajëb hã. Ỹ hajaa pꞌaa hẽnh ỹ ganä wät pꞌaa hẽnh ỹ edëb wät hyb nꞌaa. Tii dꞌ né hẽ Ee mejũũ ỹ badꞌoo —näng mä Jesus kyyh."
43,10,19,"Ti mꞌ pꞌaa hẽnh séd hꞌyyb nehedo boo Jesus hã, Jesus kyyh hyb nꞌaa. Hahỹỹ da hajõk do wób sa kyyh:—Karapꞌaar hꞌyyb nesaa do ta hã adäk. Baad hꞌyyb nado. Hëd nꞌaa bë maa newëë ti ta kyyh? —näk mä sa kyyh. Ti mꞌ ta wób raky hadoo:—Dooh. Dooh ti taky hado bä karapꞌaar hꞌyyb nesaa do hadäk doo. Dooh karapꞌaar hꞌyyb ta ti hadoo do taherꞌood bä. Dooh karapꞌaar hꞌyyb haja bä ty tsehẽt do raty nä padäg bä —näk mä ta wób sa kyyh."
43,10,22,"Jesus kyyh raganadoo do ky nꞌaa hahỹỹhTi mꞌ, Jerusarẽnh bä Pꞌop Hagä Do tób nꞌaa hyb nꞌaa ratsebé do ratahebꞌëës do kajaa. Tabahahëëm bawät noo gó mꞌ tii. Jesus awät Pꞌop Hagä Do tób nꞌaa yt hã, Saromãw häd näng doo bä."
43,10,24,"Ti mꞌ Judah buuj sa wahë nꞌaa ranu getꞌëë däk Jesus. Ti mꞌ raky hadoo ta hã:—Jããm hẽ, ãã mahꞌyyb manepä wäd manäh! Baad ub ãã mamaherꞌood hỹỹ kä õm Pꞌop Hagä Do Hꞌyyb Däng Do mado bä —näk mä sa kyyh."
43,10,25,"Ti mꞌ Jesus ky hadoo:—Bë ỹ maherꞌood wät, dooh bë ky dahé bä —näng mäh. —Ee ky gabuuj ta ti ỹ pehuunh doo. Ti ti metëëh këh ỹ nꞌaa."
43,10,26,"Baad këh ỹ nꞌaa rametä né paawä bë hã, dooh bë ky dahé bä. Bë wén ky nadaheeh, dooh masãh haa bꞌéé wób bë do bä."
43,10,27,Masãh haa bꞌéé raky daheeh ỹỹh. Ỹ mepäh masãh haa. Ỹ rahadaa hadꞌyyt hẽ.
43,10,28,"Sa hã ỹ banoo edëb hadꞌyyt do Pꞌop Hagä Do pa. Tabadꞌop hẽ rahob bä tabanesaa hẽnh. Dooh hajaa pé masãh haa moh ỹỹ gó naa tado hõm bä. Ee, masãh haa hanoo doo, takꞌëp takabajꞌaa sahõnh hẽ sa bahä̃nh. Ti hyb nꞌaa, dooh hajaa pé masãh haa tado hõm bä Ee moo gó naa. Ỹỹh, Ee, sét ãã —näng mä Jesus."
43,10,31,"Ti mꞌ, pꞌaa hẽnh Judah buuj wób, Jesus majĩĩ hedoo doo, rabasog padëëk pä, ta hã radewëës hyb nꞌaa paawä, tadajëp hyb nꞌaa paawä."
43,10,32,Ti mꞌ Jesus ky hadoo:—Hajõng baad hadoo do Ee ky gabuuj ỹ pehuunh do ỹ metä wät bë hã. Ny hadoo do ỹ pahuunh do pꞌãã bë karẽn ỹ bë dajꞌëëp? —näng mä Jesus sa hã.
43,10,33,"Ti mꞌ Judah buuj wahë nꞌaa raky hadoo:—Baad hadoo do mamoo wäd wät do hyb nꞌaa nado õm ãã dajꞌëëp pä me. Õm a wén kut pä me, Pꞌop Hagä Do maky nꞌaa rejãã do hyb nꞌaa. Ajꞌyy né paawä õm, “Ỹ Pꞌop Hagä Doo”, mabanäng —näk mä sa kyyh."
43,10,34,Ti mꞌ Jesus ky hadoo sa hã:
43,10,37,"Ỹ moo nawäd bä paawä Ee, Pꞌop Hagä Do moo wät doo, bë ky dahé manä ỹỹh. Ee moo wät do ỹ moo wäd bä, ỹ bë ky nadahé nä bä, tawꞌããts hẽ bë ky daheeh ỹ pehuunh do metëëh do hã, hëp ỹỹ gó Ee bawät, Ee hꞌyyb gó ỹ bawät, baad bë bahapäh hyb nꞌaa —näng mä Jesus kyyh sa hã."
43,10,39,Ti mꞌ pꞌaa hẽnh rakarẽn ramoo maso däk Jesus ta kyyh pꞌãã. Dooh mꞌ rahaja bä. Jesus ahõm sa mahä̃nh.
43,10,40,"Ti mꞌ Jesus batsëg hõm pꞌaa hẽnh tamii Joradãn häd näng do ta myyj jé. Ta myyj däk hã, Jowãw nu gahemꞌuun do nu gemuun wät paa bä tabaym dó."
43,10,41,"Hajõk anꞌaa ta wë. Ti mꞌ raky hadoo:—Dooh né paawä Jowãw nu gahemꞌuun do pehuuj bä, te hub né hẽ sahõnh hẽ hahỹ ajꞌyy ky nꞌaa Jowãw nu gahemꞌuun do herꞌoot do paah —näk mä sa kyyh. Tii bä mꞌ, hajõk rahꞌyy kae däk Jesus hã."
43,11,1,"Ajꞌyy Rasaro häd näng do panyyg nꞌaa hahỹỹhTi mꞌ, ti awät ajꞌyy Rasaro häd näng doo. Nahëë näng mä Rasaro. Panang Betanija häd näng doo bä tabawät ta ä̃nh Maah-Ta, Marija daheeh. Ta ti né hẽ Marija, Jesus tsyym hahꞌook do buu benyym doo me, ta sëën me tahawug hõm doo."
43,11,3,"Ti mꞌ, Rasaro ä̃nh ramejũũ Jesus rapanäk. Hahỹỹ dꞌ mä sa kyyh:—Mahegãã, Takꞌëp Hyb Nꞌaa Jawyk doo. Nahëë näng a najiis makamahä̃n doo —näk mäh. Ti mꞌ Jesus maa napäh bä kä ta ky nꞌaa taky hadoo:—Rasaro madajëp do nado ti ta nahëëh. Rasaro wén nahëë näng, Pꞌop Hagä Do kabajꞌaa do kametëëh hyb nꞌaa, Pꞌop Hagä Do Tꞌaah kabajꞌaa do kametëëh hyb nꞌaa na-ããj hẽ da ta hyb nꞌaa —näng mä Jesus kyyh. Maah-Ta, Maah-Ta ä̃nh, Rasaro, Jesus kamahä̃n né paawä,"
43,11,6,"dooh nayyw hẽ tahyb nꞌaa jóh bä. Pawóp nä ta ä̃h tatabꞌëës, Rasaro nahëë näng do taky nꞌaa napäh bä. Ta jawén kä Jesus ky hadoo ta ma matëg sa hã:—Hamäh, pꞌaa hẽnh ër bahꞌũũm Judah häj nꞌaa hẽnh, Rasaro rahabok hẽnh —näng mä Jesus kyyh."
43,11,8,"Ti mꞌ Jesus ma matëg raky hadoo ta hã:—Ma matëg, —näk mäh —nagꞌaap hẽ Judah buuj sa wahë nꞌaa rakarẽn õm radajꞌëëp. Hëd nꞌaa tꞌĩĩ hẽnh makarẽn mababaaj hõm? —näk mä sa kyyh."
43,11,9,Ti mꞌ panyyg gó Jesus ky hadoo:
43,11,11,"Ti mꞌ, ta ti Jesus herꞌoot do jawén paa bä, taky hadoo ẽnh:—Ër najiis Rasaro aä̃ jëng. Ỹ ahõm dó tꞌĩĩ hẽnh ỹ mebëë nyy hyb nꞌaa —näng mä Jesus."
43,11,12,"Ti mꞌ ta ma matëg raky hadoo:—Ãã wahë nꞌaa, —näk mäh —tabaỹỹh bä, hasꞌoo däk da —näk mä sa kyyh. Dajëp né hẽ Rasaro, näng Jesus. Aỹỹh ta ma matëg redꞌoo."
43,11,14,"Ti mꞌ baad ub Jesus baherꞌood kän sa hã:—Dajëp Rasaro ỹ hanäng doo —näng mäh. —Baad tanyy ỹ badoh tꞌĩĩ hẽnh tadajëp do hã, hã ỹ bë hꞌyy kae kän hyb nꞌaa kä —näng mäh. —Hamäh, ër ahꞌũũm tꞌĩĩ hẽnh —näng mä Jesus kyyh."
43,11,16,"Ti mꞌ, Toméh, “Kawareeh” ramaneëënh doo, ky hadoo ta wób sa hã:—Hamä ta sii, ta sii ër dejëp hyb nꞌaaDooh tahajõõ nä bä ta ä̃h, tꞌĩĩ hẽnh Jesus majĩĩ rakarẽn radajꞌëëp Jesus. Tꞌĩĩ hẽnh Jesus matëëh do hyb nꞌaa, Jesus radajꞌëëp Toméh edꞌoo. Ti hyb nꞌaa tii da tawén edoo sa hã. —näng mä Toméh kyyh."
43,11,17,"Ti mꞌ panang Betanija bedaa däk bä, Jesus ky nꞌaa napäh, ji meheet pé däg mä ta ä̃h Rasaro pä gabaho doo gó radakä jëng doo. Edah panang Betanija, Jerusarẽnh bä naa. Ti hyb nꞌaa hajõk Judah buuj sa wahë nꞌaa hedoo doo, ta wób na-ããj mä anꞌaa Maah-Ta wë, Marija wë rahꞌyyb enꞌyym hyb nꞌaa, rahyb nꞌaa natón hyb nꞌaa sa hỹỹj makũũh."
43,11,20,"Ti mꞌ Maah-Ta ky nꞌaa napäh bä Jesus kajaa, anyyh mä ta tób bä naa, ahõm ta wë. Marija ahäng mä sa tób yt hã."
43,11,21,"Ti mꞌ Maah-Ta kajaa Jesus wë kä, ti mꞌ taky hadoo ta hã:—Hyb Nꞌaa Jawyk Doo, —näng mäh —babä magëë bä paawä, dooh paawä hä̃j ỹ dajëb bä —näng mäh. —Ti hadoo né hẽ paawä, ỹ hapäh, Pꞌop Hagä Do anoo né da a hã sahõnh hẽ ta hã maky nꞌaa etsẽẽ doo —näng mä Maah-Ta kyyh."
43,11,23,Ti mꞌ Jesus ky hadoo ta hã:—Ganä wät da a hỹỹj —näng mäh.
43,11,24,"Ti mꞌ Maah-Ta ky hadoo:—Ỹ hapäh, ganä wät né da sahõnh hẽ ragenä bong do hã kä Pꞌop Hagä Do betyn bong do hã kä banäm doo hẽnh, banesaa doo hẽnh —näng mä Maah-Ta."
43,11,25,"Ti mꞌ Jesus ky hadoo ta hã:—Ỹ né da hanoo ta ti genyy bong doo. Ỹ né ti hedëb hadꞌyyt hanoo doo. Hã ỹ hꞌyy kaꞌeeh doo, dajëb né paawä, tawäd hadꞌyyt hẽ da hỹ pong jé Pꞌop Hagä Do pa. Hahỹ hedëp nä doo, hã ỹ hꞌyy kaꞌeeh doo, tabadꞌop hẽ da tadajëp ta hꞌyyb tym. Pꞌop Hagä Do pa hadꞌyyt hẽ da tabawäd kän —näng mä Jesus.Ti mꞌ Maah-Ta hã tabeaaj kän:—Maky daheeh ta ti ỹ herꞌoot doo? —näng mäh."
43,11,27,"—Ỹỹ, Hyb Nꞌaa Jawyk Doo. Ỹ ky daheeh õm Kristo, Pꞌop Hagä Do Hꞌyyb Däng Doo, Pꞌop Hagä Do Tꞌaah, Pꞌop Hagä Do ky nꞌaa enooh do paah —näng mä Maah-Ta kyyh Jesus hã."
43,11,28,"Ti mꞌ ta ti tabaherꞌoot do jawén paa bä kä mꞌ Maah-Ta bahõm, ta ä̃nh Marija tanaëënh hyb nꞌaa. Ta mꞌaa hẽnh mä tanaëënh, ti mꞌ taky hadoo:—Ma matëg kajaa. Ta kyy gó õm ỹ naëënh —näng mä Maah-Ta ta ä̃nh hã."
43,11,29,"Ti mꞌ, Marija maa napäh bä ta tii, nayyw hẽ mꞌ tabasꞌëëg gëët, ahõm kän mä Jesus wë. Dooh Jesus ajëë suun nä bä panang bä. Ta hã Maah-Ta mamuun doo bä tabagëët nä. Ti mꞌ Judah buuj tób bä hatꞌoonh doo, Marija hꞌyyb enꞌyym doo, rabahapäh bä nayyw hẽ Marija basꞌëëg gëët bä, tabanyyh bä, rabahõm kän ta jawén. Kamag hakëë hẽnh hahõm redꞌoo mäh. Tꞌĩĩ hẽnh haoot redꞌoo mäh."
43,11,32,"Ti mꞌ, Marija kajaa bä kä Jesus bagëët bä, ta taron nu paa me tabahyy häng ta wë. Ti mꞌ taky hadoo:—Hyb Nꞌaa Jawyk Doo, —näng mäh —babä magëë bä paawä, hä̃j ỹ dooh paawä tadajëb bä —näng mäh. Ti mꞌ Jesus bahapäh bä Marija haoot doo, Judah buuj Marija sii hanꞌaa do na-ããj hẽ haꞌoot doo, baad nado wäd ta hꞌyyb, takꞌëp tahyb nꞌaa tón wät. Tahyb nꞌaa esów wät."
43,11,34,"Ti mꞌ tabeaaj kän:—Nyy bä bë dakä jëng? —näng mäh.Ti mꞌ raky hadoo:—Bꞌëëp, mahegãã, Hyb Nꞌaa Jawyk Doo —näk mä sa kyyh."
43,11,35,Ti mꞌ Jesus baód wät.
43,11,36,"Ti mꞌ Judah buuj raky hadoo:—Bë hegãã, takꞌëp paa takamahä̃n —näk mä sa kyyh."
43,11,37,"Ti mꞌ ta wób raky hadoo:—Ty tamah do taty nä däk, tanoo. Hëd nꞌaa tananoo hahỹ tanadajëp hyb nꞌaa? —näk mä sa kyyh."
43,11,38,Pꞌaa hẽnh ẽnh baad nado wäd Jesus hꞌyyb. Takꞌëp tahyb nꞌaa tón takajaa bä kamag basuun bä. Pä gabaho doo gó radakä jëng. Pä gatsabak doo me ranoo gatsëë däk.
43,11,39,"Ti mꞌ Jesus ky hadoo:—Bë noo gatsë do hõm —näng mäh.Ti mꞌ Maah-Ta, dajëp do ä̃nh, ky hadoo:—Hyb Nꞌaa Jawyk Doo, —näng mäh —buu banesꞌaa däg. Ji meheet pé däg ta ä̃h tadajëp —näng mä Maah-Ta kyyh."
43,11,40,"Ti mꞌ Jesus ky hadoo ta hã:—Hã ỹ mahꞌyy kae bä, mahapäh da Pꞌop Hagä Do kabajꞌaa doo —näng mä Jesus Maah-Ta hã."
43,11,41,"Ti mꞌ ranoo gasëëts hõm kän. Ti mꞌ, pꞌop Jesus ty dëë wät taky nꞌaa etsẽẽ hyb nꞌaa Pꞌop Hagä Do hã. Ti mꞌ taky hadoo:—Tawꞌããts hẽ Ee. Mamaa napäh, maky daheeh ỹ ky nꞌaa etsẽẽ doo. Ỹ hapäh né hẽ ỹ mamaa napäh, ỹ maky dahé hadꞌyyt hẽ. Ta tii dꞌ ỹ wén edoo, babä habꞌëëh do sa hyb nꞌaa, õm né hẽ ti ỹ mejõ hyng do raky daheeh hyb nꞌaa —näng mä Jesus kyyh Pꞌop Hagä Do hã."
43,11,43,"Ti mꞌ ta ti tabedoo do jawén paa bä kä, takꞌëp tanaëëj kän mäh:—Rasaro! —näng mäh. —Anäh! —näng mäh."
43,11,44,"Ti mꞌ dajëp do paa anä kän. Kahapõõs ta mooh, ta tsyym sii hẽ pããn hawak doo me. Ta matym na-ããj mä kahabën pããn me.Ti mꞌ Jesus ky hadoo:—Bë apyn hõm pããn, baad tabahõm hyb nꞌaa kä —näng mä Jesus."
43,11,45,"Ti mꞌ hajõk Judah buuj Marija hegꞌããs do Jesus pahuunh do hapäh doo, ta hã rahꞌyy kae padäg kän."
43,11,46,"Ta wób ahꞌũũm mä Pariséw sa wë, ramaherꞌoot mä Jesus mo hajꞌaa ky nꞌaa hã."
43,11,47,"Jesus hã Pariséw rakamajꞌĩĩ do panyyg nꞌaa hahỹỹhTi mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Pariséw daheeh ratsyyd bong Sinedirijo ajyy nꞌaa, Judah buuj sa wahë nꞌaa hedoo doo, séd hã rakata padëëk hyb nꞌaa. Rakata däk bä kä mꞌ, raky hadoo mäh:—Nyy dꞌ ër badꞌoo? Bë hegãã! Hajõng hahỹ ajꞌyy pehuunh doo."
43,11,49,"Ti mꞌ sa seeh, Kajapas häd näng doo, ti noo gó Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do ky hadoo sa hã:—Dooh bë hapäh péh —näng mäh. —Dooh bë hꞌyy genä bä? Tawꞌããts hẽ ta ti sét né hẽ dajëp, sahõnh hẽ Judah buuj ranadejëp hyb nꞌaa —näng mä Kajapas kyyh."
43,11,53,"Ti jawén paa bä kä mꞌ, Kajapas herꞌoot jawén paa bä kä mꞌ, Judah buuj wahë nꞌaa rabaherꞌood kän nyy da da Jesus radajꞌëëp."
43,11,54,"Ti hyb nꞌaa, dooh Jesus awäd wät bä sahõnh hẽ mahang kä. Ti hyb nꞌaa ahõm kän mä ta ma matëg sa sii kä panang Eparajĩm häd näng do tabanäng hẽnh, tabanawäng do nabꞌyy hẽnh kä. Tꞌĩĩ hẽnh rabaym dó."
43,11,55,"Tabedaa däk bä Pas-kowa häd näng do Judah buuj ratahebꞌëës doo, hajõk hahꞌũũm mä Jerusarẽnh hẽnh, tꞌĩĩ hẽnh ratabꞌëës hyb nꞌaa. Pas-kowa pooj jé rabahõm, sa hꞌyyb rabenäm hyb nꞌaa Pꞌop Hagä Do matym gó, baad ratabꞌëës hyb nꞌaa.Tii da Pꞌop Hagä Do ky nꞌaa jawꞌyyk do mejũũ paah."
43,11,56,Jesus mä resoos Pꞌop Hagä Do tób nꞌaa yt hã rababꞌëëh bä. Hahỹỹ dꞌ mä sa kyyh:—Nyy da bë hã? Ana gꞌeeh da Pas-kowa ër tabꞌëës bä? —näk mäh.
43,12,1,"Buu benyym do Marija ahꞌook do Jesus tsyym hã panyyg nꞌaa hahỹỹhJi moo oow see pé ta ä̃h Pas-kowa häd näng do pooj jé, Jesus matëh kän panang Betanija häd näng doo hẽnh, Rasaro taganyy wät do panang bä."
43,12,2,"Takajaa bä kä mꞌ, Jesus najiis ramoo bok Jesus rawehꞌëëh do tä nꞌaa. Maah-Ta manaa ti hatꞌoonh do sa waa, sa tä. Rasaro asooh sa mahang."
43,12,3,"Ti mꞌ Marija bado däk buu benyym do hood. Hãd eh ta hood.Riit gó ji ety bä, ta baa bä tagadäk. Takꞌëp ky nꞌaa gebah, hehꞌäät, joom nah-do häd näng do sꞌëëb ti buu benyym doo. Ti mꞌ tabahahꞌook Jesus tsyym hã. Ti mꞌ tatsyym hawug hõm ta sëën me. Jé padꞌyyt hẽ däg tób yt hã buu benyym do buu bewäd däk."
43,12,4,"Ti mꞌ Ikarijot häd näng doo, Jesus ma matëg seeh, ta jawén Jesus tahaëëj däk doo, ky hadoo: —Hëd nꞌaa buu benyym do takanesꞌëëm? 300 moweed kꞌããts tëg hawak paawä ta säm. Ta säm ji anꞌoo paawä kasꞌuut do sa hã —näng mä kyyh."
43,12,6,Kasꞌuut do tatꞌyyd mehĩĩn do hyb nꞌaa nado ta tii da tawén herꞌoot. Baretsëg tii. Jesus sa dajẽẽr hagã nꞌaa Judas. Tahesꞌook mä ta gó radahepꞌëë doo.
43,12,7,"Ti mꞌ Jesus ky hadoo ta hã:—Na magëd ti ỹỹnh. Ỹ radakä jëng noo gó buu benäw nꞌaa tii dꞌ tabadꞌoo. Kasꞌuut do aboo hadꞌyyt hẽ bë mahang. Ỹ ti hỹỹh, dooh bë mahang ỹ awäd wäd bä hadꞌyyt hẽ —näng mä Jesus hã."
43,12,9,"Ti nuuj jé mꞌ hajõk Judah buuj raky nꞌaa napëë däk Betanija bä Jesus bawäd däk doo. Ti mꞌ rabana kän Jesus rabahegꞌããs hyb nꞌaa. Rasaro, dajëp do paah, Jesus ganyy wät do rabahegꞌããs hyb nꞌaa na-ããj né hẽ. Rasaro hyb nꞌaa hajõk Judah buuj rahyb nꞌaa eréd hõm sa wahë nꞌaa. Jesus hã mꞌ rahꞌyy kae padäg kän. Ti hyb nꞌaa Pꞌop Hagä Do tób nꞌaa yt hã moo hebꞌooh do sa wahë nꞌaa Rasaro sii hẽ rakarẽn radajꞌëëp. Series,   Pooj jé dó, dooh Jesus ma matëg rahꞌyy genä nä bä ta ti Pꞌop Hagä Do kyy kerih do Jesus hã kametä wät ti noo gó. Ta jawén, Jesus dajëp, Jesus ganä wät, Jesus basëëk do jawén paa bä kä, rahyb nꞌaa esꞌee däg kän ta ti ta ky nꞌaa kerih doo, ta hã kametëëh doo. Ti mꞌ hajõk do wób, hapꞌëëh do Rasaro Jesus ganyy wät doo, raherꞌoot mä ta wób sa hã. Ti hyb nꞌaa kä mꞌ, ta ti Jesus pahuunh do raky nꞌaa napäh do hyb nꞌaa, hajõk anꞌyyh panang bä naa Jesus ragadoo hyb nꞌaa."
43,12,20,"Gereg buuj wób rakarẽn do rahegꞌããs Jesus panyyg nꞌaa hahỹỹhTi mꞌ Pas-kowa noo gó, Pꞌop Hagä Do rahyb nꞌaa jewꞌyyk hyb nꞌaa hanꞌaa do sa mahang ti abong mä Gereg buuj wób."
43,12,21,"Pirip wë rabana. Betsaj-Da panang bä, Garirej häj nꞌaa bä naa ti Pirip. Ti mꞌ raky hadoo:—Hyb nꞌaa jawyk doo, —näk mäh —ãã karẽn Jesus ãã bahegãã paawä —näk mäh."
43,12,22,"Ti mꞌ Pirip ahõm Ãn-Deréh wë, tamaherꞌoot hyb nꞌaa. Ti mꞌ Ãn-Deréh bahadaa hõm Pirip. Jesus wë rabahõm ramaherꞌoot hyb nꞌaa Gereg buuj rakarẽn doo."
43,12,23,"Ti mꞌ Jesus ky hadoo sa hã:—Kaja däk hỹỹ kä ỹỹh, Ajꞌyy Hadoo Do Hỹ Pong Jé Hana Do dajëp doo, baad ỹ Pꞌop Hagä Do wén wehꞌëëh da —näng mäh."
43,12,24,"—Né hup ỹ né hẽ hahỹ ỹ herꞌoot doo: Tiriig ag kꞌããts gó takanajäg bä, kꞌããts gó ta bóg nadajëb bä, ta mab hẽ, sét hẽ hadꞌyyt hẽ tabaym ti ta ag. Ta bóg dajëb bä, papuuj ganyyh bä, tii bä hajõng ta ag ganä kän ta hanaaTa ky nꞌaa hã né hẽ Jesus herꞌoot ta tii. Jesus né hẽ tiriig ag hadoo. Jesus nadajëb bä paawä, dooh takahũũm boo tii bä ta hã hꞌyy kaꞌeeh doo, tahanäng pé tii. —näng mäh."
43,12,25,"—Jé badäk hahỹỹ hã ji hawät do hã takꞌëp kamahä̃n doo, dooh da tanu dëë bä Pꞌop Hagä Do wë. Badäk hahỹỹ hã ji hawät do hã kamanahä̃n doo, edëb hadꞌyyt da Pꞌop Hagä Do pa."
43,12,26,"Jé karẽn pé wë ỹ moo wät péh, tawꞌããts hẽ hëp ỹ hata hadꞌyyt hẽ. Ỹ bawät bä tabawäd hadꞌyyt hẽ da wë ỹ moo wät doo. Ee wehꞌëëh da tii —näng mäh."
43,12,27,"Ti mꞌ taky hadoo ẽnh:—Hỹỹ kä, tawꞌããts hẽ nado hëp ỹỹ. Nyy da da këh ỹỹ Pꞌop Hagä Do hã? “Ee, ỹ medëëb nesaa do ỹ ahob mahä̃nh, ỹ dajëb mahä̃nh”, näng gꞌee dꞌ ỹỹh? Dooh. Ỹ dajëp hyb nꞌaa né hẽ ỹ bahyng —näng mä Jesus."
43,12,28,"Ti mꞌ Jesus ky hadoo Pꞌop Hagä Do hã:—Ee, mametä baad hadꞌop do õm, takꞌëp kabajꞌaa do sahõnh hã —näng mä Jesus kyyh.Ti mꞌ, hỹ pong jé naa tamaa ena kyyh. Hahỹỹ da mꞌ ta kyyh:—Ỹ metä wät. Pꞌaa hẽnh da ỹ metëëh ẽnh —näng mäh."
43,12,29,Darung mä hajõk do tii bä habꞌëëh do sa hã.—Ããs ti herꞌoot ta sii —näk mä ta wób sa kyyh.
43,12,30,"Ti mꞌ Jesus ky hadoo:—Hëp ỹ nꞌaa nado ti kyy berꞌoot. Bë hyb nꞌaa ti taberꞌoot, bë ky daheeh hyb nꞌaa —näng mä Jesus."
43,12,31,"Ti mꞌ taky hadoo ẽnh:—Hỹỹ kä kajaa däk Pꞌop Hagä Do ky nꞌaa etyy do badäk hahỹỹ hã habong do ta hã hꞌyy kanaꞌeeh doo. Da hẽ kä Nesaa Do Yb, badäk hahỹỹ hã habong do hã mejũũ do kahabëë hõm kän. Ỹỹ kä, pꞌop kajatsëk do hã, bꞌaa hã, ỹ radahëë däk bä, ỹ naëënh da wë ỹỹ sahõnh hẽ badäk hahỹỹ hã habong doo —näng mä Jesus."
43,12,33,"Ta tii dꞌ tawén herꞌoot, tametëëh hyb nꞌaa nyy da tadajëp."
43,12,34,"Ti mꞌ hajõk do raky hadoo:—Ãã ky nꞌaa napäh Pꞌop Hagä Do kyy kerih doo. Kristo häd näng doo, Pꞌop Hagä Do Hꞌyyb Däng Doo, awäd hadꞌyyt hẽ mꞌ, dooh tadajëb bä takerih doo gó taherꞌood bä. Hëd nꞌaa Ajꞌyy Hadoo Do Hỹ Pong Jé Hana Do pꞌop radahäng, mabanäng? —näk mä sa kyyh."
43,12,35,"Ti mꞌ panyyg ky nꞌaa gó Jesus baherꞌoot sa hã:—Kanahën doo nä ta bag bawät nä bë mahang.Ta daaj hẽ, ta ky nꞌaa né hẽ ti taherꞌoot. Jesus né hẽ ti ji bag hadoo. Tawꞌããts hẽ bë babok tabawak nä bä, badajung doTabadajung doo, Nesaa Do Yb hejój ji tamasoo doo. Jesus, sa bag hadoo, edaa däk ti noo gó takado hõm, Pꞌop Hagä Do wë tamatëëh. Jesus hã rahꞌyy kanae bä, Nesaa Do Yb moo gó rababok tii bä. Tabadajuu gó ji bawät do hadoo tii. adëë pooj jé bë hã. Ta tii dꞌ ỹ wén herꞌoot bë hã, tabadajuu gó hawät doo, dooh tabahapëë bä do hyb nꞌaa nꞌyy hẽnh tahahõm."
43,12,36,"Bë mahang ta bag bawät nä bä, tawꞌããts hẽ bë hꞌyy kaꞌeeh ta hã tabahajaa nä bä, ta bag taahJesus né hẽ ti ta bag hadoo. Ta hã hꞌyy kaꞌeeh doo, ta karapee, ta bag taah . bë bahadoo hyb nꞌaa —näng mä Jesus hajõk do sa hã.Ta ti taherꞌoot do jawén paa bä kä mꞌ, Jesus bahõm kän hajõk do sa mahä̃nh. Ta mꞌaa hẽnh mä tabawäd däk, ta ma matëg ta sii."
43,12,37,
43,12,39,"Rawén nahajaa rahꞌyy kaꞌeeh, hahỹỹ da Isajas erii wät do paa hyb nꞌaa Pꞌop Hagä Do kyyh:"
43,12,41,"Ta tii da Isajas wén herꞌoot paah, Jesus hejój, Jesus bag takꞌëp gabarëëh do tabahapäh do hyb nꞌaa dawëë naa. Ti mꞌ ta ky nꞌaa né mꞌ ti taherꞌoot, Isajas hã."
43,12,42,"Dooh né paawä hajõk do raky dahé bä, hajõk Judah buuj wahë nꞌaa sii hẽ rahꞌyy kae padäg kän Jesus hã. Dooh raherꞌood bä Jesus hã rahꞌyy kaꞌeeh doo, Pariséw rajeỹỹm do hyb nꞌaa. Rahabëë nyyh tii bä sa hꞌyyb, tób Pꞌop Hagä Do panyyg rayd naherot doo bä naa. Sa hꞌyyb gó ub rahꞌyy kaꞌeeh. Sa hã baad ub sa da hadoo rawehëë bä sa hã. Dooh denaa hẽ ragenaag bä Pꞌop Hagä Do ji tawehꞌëëh do hã."
43,12,44,"Ti mꞌ Jesus ky hadoo, takꞌëp ta kyyh:—Jé hã ỹ hꞌyy kaꞌeeh doo, hã ỹ hadꞌyyt nado tahꞌyy kaꞌeeh. Hã ỹ mejũũ do hã né hẽ tahꞌyy kaꞌeeh tii."
43,12,45,"Ỹ hapäh doo, hã ỹ mejũũ do na-ããj né hẽ tahapäh."
43,12,46,"Hỹ pong jé naa ỹ bahyng, badäk hahỹỹ hã habong do sa hꞌyyb bag ỹ bahadoo hyb nꞌaa, sahõnh hẽ hã ỹ hꞌyy kaꞌeeh do badagyp doo gó ranaym hyb nꞌaa."
43,12,47,"Dooh ỹ tado bä hã ỹ ky nadahꞌeeh do ky nꞌaa etyy doo. Ỹ wén hyng babä, nesaa do ỹ ky nꞌaa etyy do jawén nado badäk hahỹỹ hã habong do sa hã. Ỹ wén hyng ỹ bedꞌëëp hyb nꞌaa nesaa do mahä̃nh. Ti anäng né hẽ ỹ ty nꞌaa gesꞌyyk doo, ỹ herꞌoot do ganadoo do sa ky nꞌaa etyy nꞌaa. Këh ỹỹ, sa hã ỹ herꞌood wät do né hẽ ti sa ky nꞌaa etyy nꞌaa. Këh ỹỹ, sa hã ỹ herꞌood wät do paa ky nꞌaa etyy sa hã, Pꞌop Hagä Do banoo noo gó sahõnh hã ta säm."
43,12,49,"Ta ti ỹ ma metëëk doo, këh ỹ gabuuj nado. Ee, ỹ mejõ hyng doo, ti né hẽ hanoo hã ỹỹ, ỹ tamejũũ ỹ herꞌoot doo. Ti hyb nꞌaa, “sa ky nꞌaa etyy nꞌaa däg, ỹ herꞌood wät doo”, ỹ wén näng. Ỹ hapäh né hẽ hahỹỹh: Ee kyyh ji tedꞌëëp, ji bawäd hadꞌyyt hẽ hyb nꞌaa. Ti hyb nꞌaa ỹ tamejũũ do ỹ herꞌoot do panꞌaa, ti né hẽ ỹ herꞌood hadꞌyyt hẽ."
43,13,1,"Ta ma matëg sa tsyym Jesus hetsꞌyyt do panyyg nꞌaa hahỹỹhTi mꞌ sét wäd Pas-kowa ratabꞌëës do ä̃h. Jesus hapäh ta hꞌyyb gó, kaja däk ti noo gó taberéd däk hyb nꞌaa badäk hahỹỹh, ta Yb wë tabasëëk hyb nꞌaa kä. Jesus kamahä̃n bong né paa ta ma matëg badäk hahỹỹ hã ta sii habok doo. Ta tii dꞌ né kä mꞌ tametëëh sa hã takꞌëp takamahä̃n doo. Atsëm mä Pas-kowa tä nꞌaa rabawëh. Dijab hꞌyyb tatug däk mä Simaw tꞌaah, Ikarijot, Jesus tabahaëënh hyb nꞌaa. Jesus hã ta Yb anꞌoo däk sahõnh hẽ ta hejooj, Jesus hapäh. Pꞌop Hagä Do hã tabana, pꞌaa hẽnh tamatëëh ta wë Jesus hapäh na-ããj hẽ. Ti mꞌ Jesus basꞌëëg gëët, tado nyyh ta saroor jꞌooj hadäk doo. Tawaho däk mä ta baa bä pããn ji kamehewuuk doo. Series, "
43,13,5,"Ti mꞌ naëng tagedu jat ta hood gó, ti mꞌ ta ma matëg sa tsyym tahetsyyd kän. Ti mꞌ tabawug hõm ta hã hadäk doo me."
43,13,6,"Simaw Peed wë takajaa bä kä mꞌ, Peed ky hadoo:—Hyb Nꞌaa Jawyk Doo, —näng mäh —tsym ỹ sii hẽ mabahetsꞌyyt? —näng mäh."
43,13,7,Ti mꞌ Jesus ky hadoo ta hã:—Dooh mahꞌyy ganyy nä bä hahỹ ỹ moo wät doo. Ta jawén da mabahapäh —näng mäh.
43,13,8,"Ti mꞌ Peed ky hadoo:—Dooh. Tabadꞌop hẽ tsym ỹ mahetsyydPeed wén ganadoo paawä, ji karom moo hebꞌooh do mo nꞌaa me Jesus badꞌoo sa hã. Hyb nꞌaa jawyk Jesus, Peed matym gó. —näng mäh.Ti mꞌ Jesus ky hadoo ta hã:—A tsyym ỹ nahetsyyd bä, dooh hëp ỹ hata mado wäd da —näng mä Jesus ta hã."
43,13,9,"Ti mꞌ Simaw Peed ky hado kän:—Tii dꞌ madoo bä, ỹ karẽn paawä sahõnh hẽ ỹ mabahetsꞌyyt! —näng mä Peed kyyh."
43,13,10,"Ti mꞌ Jesus ky hadoo:—Hehob wät doo, baad däg ta hã sahõnh hẽ. Jããm né hẽ ta tsyym tahetsꞌyyt nä. Baad däg bë hã. Jããm né hẽ sét hẽ bë see baad nadoo —näng mä Jesus."
43,13,11,"Jesus hapäh mä ta hã haëënh doo. Ti hyb nꞌaa, “Dooh sahõnh hẽ baad tado bä”, tawén näng."
43,13,12,"Jesus bahaja däk bä sa tsyym tahetsꞌyyt doo, pꞌaa hẽnh tadadäk ta saroor jꞌooj hadäk doo, ahyy sooh pꞌaa hẽnh, ti mꞌ taky hadoo:—Bë hapäh nyy dꞌ tahanäng pé ta ti ỹ moo wät do bë hã? —näng mäh."
43,13,13,"—Ỹ bë maneëënh “Ma matëg”, “Hyb Nꞌaa Jawyk Doo”, näk bëëh. Baad né ti bë kyyh. Ti né hẽ ỹỹh. Ỹỹh, Takꞌëp Hyb Nꞌaa Jawyk Doo, bë ma matëg né paawä, bë tsyym ỹ hetsyyd wät. Ti hyb nꞌaa tawꞌããts hẽ bë na-ããj hẽ da bë hetsyyd bë hꞌyy kanatëë tsyym."
43,13,15,"Tawꞌããts hẽ ỹ metä wät doo da da bë badꞌoo.Ji da hadoo do ji masa, tahanäng pé tii. Dooh ji daaj hẽ ji kawehëë bä. Dooh hahỹỹ da ji kyyh: “Dooh ta ti ỹ moo wäd bä. Ta karom nado ỹỹh.” Dooh tii da ji kyyh. Ji da hadoo do ji masa sahõnh hã."
43,13,17,Bë hapëë däg kän ta tii. Ti hyb nꞌaa Pꞌop Hagä Do bë taky nꞌaa edëng da ta tii da bë moo hedo bä. Kametä kän ta ti kerih doo gó ta ky nꞌaa kä.
43,13,19,"Ta pooj jé ta ti bë ỹ maherꞌoot, kametëëh do pooj jé, takametä däg bä, ỹ né hẽ Hawäd Hadꞌyyt Do bë ky daheeh hyb nꞌaa."
43,13,20,"Jé ỹ mejũũ do gadoo doo, ỹ na-ããj né hẽ tagadoo. Ỹ gadoo doo, hã ỹ mejũũ do tagadoo. Né hup ỹ né hẽ ta ti ỹ herꞌoot doo —näng mäh."
43,13,21,"Jesus bahajaa bä kä mꞌ ta ti taherꞌoot doo, baad nado wäd ta hꞌyyb. Ti mꞌ baad tabaherꞌoot sa hã:—Bë see ỹ tahaëënh da majĩĩ moo gó. Né hup ỹ né hẽ ta ti ỹ herꞌoot doo —näng mä Jesus sa hã."
43,13,22,Ti mꞌ sa daaj hẽ ta ma matëg raky kakä bong. Dooh rahapëë bä jaa ky nꞌaa ta ti taherꞌoot doo.
43,13,23,"Sa kanatëë, Jesus takꞌëp kamahä̃n do asooh pꞌeets hẽ Jesus pa.Jowãw tii."
43,13,24,"Ti mꞌ ta moo me Simaw Peed häd näng do beheet, pꞌeets hẽ hasooh do hã tabeaanh hyb nꞌaa ta hã jaa ti tahedoo doo. Ti mꞌ taky hadoo ta hã:—Mameaaj ta hã jaa péh —näng mä Peed kyyh."
43,13,25,"Ta ti Peed mejũũ doo, pꞌeets hẽ takatahã däk ta hã, tabeaanh hyb nꞌaa. Ti mꞌ tabeaanh:—Jaa tii, Hyb Nꞌaa Jawyk Doo? —näng mäh."
43,13,26,"Ti mꞌ Jesus ky hadoo ta hã:Ti mꞌ tabehoots kän, tanꞌoo kän Ikarijot hã, Simaw tꞌaah hã kä.Simaw see ti Ikarijot yb. Simaw Peed nado."
43,13,27,"gado däg sii hẽ mꞌ, Nesaa Do Yb bajëë suun ta hꞌyyb tym gó.Ti mꞌ hã Jesus ky hadoo:—Nayyw hẽ mamoo wäd mamoo wät doo kä —näng mä Jesus kyyh ta hã. Tii bä hatꞌoonh doo, dooh mꞌ rahꞌyy genä bä tii dꞌ Jesus bedoo do hã. Sa dajẽẽr wë näng do ta ti Judas. Ti hyb nꞌaa Jesus mejõ hõm Pas-kowa waa nꞌaa hata hetsẽẽ, redꞌoo mäh. Kasuud is do sa hã dajẽẽr tanoo, ta wób redꞌoo mäh. Ti mꞌ, pãw tagadoo do jawén paa bä, bahõm kän. Badajuu däk."
43,13,31,"Papuuj ky nꞌaa jawyk do ky nꞌaa hahỹỹhbanyyh do jawén paa bä kä Jesus ky hadoo ta wób sa hã:—Kametä däg kän hỹỹ kä Ajꞌyy Hadoo Do Hỹ Pong jé Hana Do takꞌëp hadoo do ta kabajꞌaa doo, takꞌëp rawehꞌëëh doo. Pꞌop Hagä Do takꞌëp ta kabajꞌaa doo, rawehꞌëëh doo, kametä däk Ajꞌyy Hadoo Do Hỹ Pong Jé Hana Do hyb nꞌaa. Pꞌop Hagä Do takꞌëp ta kabajꞌaa doo, rawehꞌëëh doo, ta hyb nꞌaa kametä däg bä, Ajꞌyy Hadoo Do Hỹ Pong jé Hana Do takꞌëp ta kabajꞌaa doo, rawehꞌëëh doo, kametä däk da Pꞌop Hagä Do anꞌoo bä. Nayyw hẽ ỹ Pꞌop Hagä Do wehꞌëëh."
43,13,33,"Ti mꞌ taky hadoo ẽnh:—Tah haa hedoo doo, dooh tabadawëd wäd bä bë mahang ỹ bawät doo. Bë esóts né paawä da ỹỹh, dooh bë haja nä bä bë ahõm bä ỹ hawät hẽnh. Tii dꞌ né hẽ ti ỹ herꞌoot do paa Judah buuj sa wahë nꞌaa hã —näng mäh."
43,13,34,Papuuj ky nꞌaa jawyk do bë hã ỹ mejũũ: Tawꞌããts hẽ bë kamahä̃n ta wób. Tawꞌããts hẽ bë ỹ kamahä̃n doo da bë kamahä̃n ta wób.
43,13,35,"Ta wób bë kamahä̃n do hã, ma matëk ỹỹ bëëh, tii hã da sahõnh hẽ rabahapäh —näng mäh. Ti mꞌ Simaw Peed ky hadoo ta hã:—Nꞌyy hẽnh mabahõm, Hyb Nꞌaa Jawyk Doo? —näng mäh.Ti mꞌ Jesus ky hadoo:—Dooh tahaja nä bä ỹ hahõm hẽnh mahõm bä nagꞌaap hẽ. Ta jawén da, jawén ỹ mabana kän —näng mä Jesus Peed hã."
43,13,37,"Ti mꞌ Peed ky hadoo:—Hyb Nꞌaa Jawyk Doo, —näng mäh —hëd nꞌaa tanahajaa nayyw hẽ ỹ ahõm bä a sii? —näng mäh. —Ỹ radajëëb bä a hyb nꞌaa, na madajëëb its ỹỹh. A hyb nꞌaa né hẽ ỹ kanꞌoo däk —näng mä Peed."
43,13,38,"—Õm dajëp né da hëp ỹ nꞌaa? —näng mä Jesus. —Karaak bahỹỹh do pooj jé, tamawoob nuu me da ỹ maky nꞌaa jejën da. Né hup ỹ né hẽ ta ti ỹ herꞌoot doo —näng mä Jesus kyyh Peed hã."
43,14,1,Ta ma matëg Jesus hꞌyyb enꞌyym do panyyg nꞌaa hahỹỹhTi mꞌ sahõnh hẽ ta ma matëg sa hã Jesus ky hadoo:—Bë hyb nꞌaa tón manäh. Tawꞌããts hẽ bë hꞌyy kae hadꞌyyt hẽ Pꞌop Hagä Do hã. Hã ỹ na-ããj hẽ tawꞌããts hẽ bë hꞌyy kae hadꞌyyt hẽ.
43,14,2,"Hỹ pong jé, Ee tób bä, tabawät bä, ti anäng hajõng bë baym doo. Tꞌĩĩ hẽnh ỹ basëëk bë pooj jé, ỹ benäm hyb nꞌaa bë baym do hood. Tii dꞌ tanado bä paawä ỹ herꞌoot paawä bë hã. Ỹ basëëk bë tyw nꞌaa ỹ benäm hyb nꞌaa. Tii bä ỹ matëëh da bë ỹ mahũũm hyb nꞌaa wë ỹỹ, ỹ bawät bä bë babok hyb nꞌaa na-ããj hẽ."
43,14,4,Bë hapäh né hẽ ta tyw nꞌaa ỹ mahõm doo —näng mä Jesus kyyh.
43,14,5,"Ti mꞌ Toméh ky hadoo ta hã:—Hyb Nꞌaa Jawyk Doo, —näng mäh —dooh ãã hapëë bä nꞌyy hẽnh mabahõm. Ti hyb nꞌaa nyy da ãã bahapäh ta ti ta tyw nꞌaa? —näng mä Toméh kyyh."
43,14,6,"Ti mꞌ Jesus ky hadoo:—Ỹ né hẽ ta tyw nꞌaa, ỹ né hẽ ta hub herꞌoot doo, ỹ né hẽ hanoo hedëb hadꞌyyt do Pꞌop Hagä Do pa. Jããm né hẽ hëp ỹ nꞌaa Ee wë ji nu däng."
43,14,7,"Baad ub ỹ bë mepëë bä, bë mepäh na-ããj hẽ Ee. Sét né hẽ ããh. Hỹỹ kä bë mepëë däk, bë ty gepëë däk na-ããj hẽ Ee —näng mä Jesus sa hã."
43,14,8,"Ti mꞌ Pirip ky hadoo:—Mametä ãã hã a Yb. Jããm né ti ãã karẽn, Hyb Nꞌaa Jawyk Doo —näng mä Pirip."
43,14,9,"Ti mꞌ Jesus ky hadoo:—Bäp peej né paawä ỹ bawäd däk bë sii, dooh ỹ mamepëë nä bä, Pirip? —näng mäh. —Tahapëë däk do ỹỹh, Ee na-ããj hẽ tahapëë däk. Hꞌëëd hyb nꞌaa ti mabedoo, “Mametä ãã hã a Yb”, mabanäng?"
43,14,10,"Dooh maky dahé bä? Ee hꞌyyb gó ỹ bawät, hëp ỹỹ gó Ee bawät. Bë hã ỹ herꞌood wät doo, këh ỹ gabuuj hadꞌyyt nado tii. Ee kyyh né hẽ tii. Ỹ moo wät doo, Ee, hëp ỹỹ gó hadꞌyyt hawät doo, ti né hẽ moo wät tii."
43,14,11,"Tawꞌããts hẽ bë ky daheeh, Ee hꞌyyb gó ỹ bawät, hëp ỹỹ gó Ee bawät, ỹ hanäng doo. Bë ky nadahé nä bä, tawꞌããts hẽ bë ky daheeh ỹ pehuunh do hyb nꞌaa."
43,14,12,"Né hup ỹ né hẽ hahỹ ỹ herꞌoot doo: Hã ỹ hꞌyy kaꞌeeh do tamoo wät da ỹ moo wät do paah. Ỹ moo wät do paa bahä̃nh da tamoo wät tii kä, Ee wë ỹ basëëk do hyb nꞌaa kä.Ta yb wë Jesus basëëk do jawén paa bä, tamejõ hyng Pꞌop Hagä Do Sahee, ta hã hꞌyy kaꞌeeh do hꞌyyb tym gó tabawät hyb nꞌaa. Jé padꞌyyt hẽ rabaherꞌood hõm kän Jesus ky nꞌaa. Ti hyb nꞌaa hajõk hꞌyy kae padäg kän Jesus hã, Pꞌop Hagä Do Sahee anꞌoo bä. Ti hyb nꞌaa, ỹ moo wät do paa bahä̃nh da tamoo wät tii kä , Jesus wén näng."
43,14,13,"Sahõnh hẽ hät ỹỹ gó bë etsẽẽ do ỹ moo wät da bë hã, ỹ moo wät do hã Ee kawehëë däk hyb nꞌaa. Sahõnh hẽ hät ỹỹ gó hã ỹ bë etsꞌẽẽ bä, ỹ ky daheeh né hẽ, ỹ anoo né hẽ."
43,14,15,"Pꞌop Hagä Do Sahee Jesus ky nꞌaa enooh do panyyg nꞌaa hahỹỹhTi mꞌ Jesus ky hadoo ẽnh:—Ỹ bë kamahä̃n bä, bë ky daheeh da ỹ mejũũ doo —näng mäh."
43,14,16," —Ee hã ỹ etsẽẽ da, tii bä da bë hã tabanꞌoo kän bë masa nꞌaa seeh, bë sii tabawäd hadꞌyyt hyb nꞌaa. Pꞌop Hagä Do Sahee, baad hadoo do ky nꞌaa metëëh do né tii. Badäk hahỹỹ hã habong do Pꞌop Hagä Do hã hꞌyy kanaꞌeeh do dooh rahaja bä ragado bä ta Sahee, ranahapäh do hyb nꞌaa, ramaa nanapäh do hyb nꞌaa na-ããj hẽ. Bë ti bë mepäh, bë sii tabawät do hyb nꞌaa, ta jawén kä bë hꞌyyb gó tabajëë suun kän."
43,14,18,"Dooh bë ỹ eréd bä. Dooh da kabarii boo bë do bä. Pꞌaa hẽnh da ỹ bana bë wë.Pꞌop Hagä Do Sahee gó Jesus bana sa wë pꞌaa hẽnh, tahanäng pé mꞌ tii."
43,14,19,"Dooh tabadawëd nä bä, tii bä badäk hahỹỹ hã dawëë Pꞌop Hagä Do mahä̃nh habong do dooh ỹ rahapëë wäd bä. Bë hapäh da ỹ tii. Ỹ awäd hadꞌyyt do hyb nꞌaa, bë na-ããj hẽ bë aboo hadꞌyyt hẽ da."
43,14,20,"Ỹ ganä wät noo gó, Sahé ỹỹ ỹ mejũũ noo gó, tii bä da bë bahapäh Ee hꞌyyb gó ỹ bawät. Hëp ỹỹ gó bë babok, bë hꞌyyb gó ỹ bawät bë bahapäh na-ããj né hẽ ti noo gó. Séd ër hꞌyyb hedoo."
43,14,21,"Këh ỹ gadoo doo, ky daheeh doo, ti né hẽ ta ti hã ỹ kamahä̃n doo. Hã ỹ kamahä̃n doo, Ee kamahä̃n da. Ỹ na-ããj hẽ ỹ kamahä̃n tii. Ta hã ỹ banoo, tahꞌyy gahoot hyb nꞌaa hã ỹỹ."
43,14,22,"Ti mꞌ see Ikarijot nadoo doo, ky hadoo ta hã:—Hyb Nꞌaa Jawyk Doo, —näng mäh —hꞌëëd hyb nꞌaa ãã hã hadꞌyyt hẽ mabanoo a hã ji hꞌyy ganäng doo, ta wób sa hã dooh? —näng mä see kyyh."
43,14,23,Ti mꞌ Jesus ky hadoo ta hã:—Hã ỹ kamahä̃n do ky daheeh né hẽ ỹ ma metëëk doo. Ee kamahä̃n ti ta tii. Ãã anꞌaa da ta wë. Ta hꞌyyb tym gó da ãã babok. Jããm hẽ hã ỹ kamahä̃n do hã ỹ banoo tahꞌyy ganäng hyb nꞌaa hã ỹỹ.
43,14,24,"Hã ỹ kamanahä̃n doo, dooh taky dahé bä ỹ ma metëëk doo. Ti hyb nꞌaa, dooh sa hã ỹ anꞌoo bä hã ỹ rahꞌyy genäh hyb nꞌaa. Këh ỹ nado ta ti bë maa newëë doo. Ee, hã ỹ mejũũ do kyy né tii."
43,14,25,"Ti mꞌ Jesus ky hadoo ẽnh:—Ta ti bë ỹ maherꞌood wät, babä bë sii ỹ bawät nä bä."
43,14,26,"Bë masa nꞌaa, Pꞌop Hagä Do Sahee, këh ỹỹ gó Ee Pꞌop Hagä Do mejũũ doo, ti né da bë tama metëëk sahõnh hã. Sahõnh hẽ bë hã ỹ herꞌood wät do paah, bë hyb nꞌaa newëë tanꞌoo bä bë hã."
43,14,27,Hꞌyyb nꞌyym do ỹ banoo bë hã. Bë wë da tabaym. Ỹ anoo hëp ỹ näw bë hã. Badäk hahỹỹ hã habong do Pꞌop Hagä Do nahapäh do ranoo do nahado tii. Bë hꞌyy ketón manäh. Bë eỹỹm manäh —näng mä Jesus kyyh.
43,14,28,"Ti mꞌ taky hadoo ẽnh:—Bë maa napëë bok hahỹ bë hã ỹ herꞌood wät doo: “Ỹ da ahõm, tii bä pꞌaa hẽnh ỹ bana bë wë”, näng ỹỹh. Ỹ bë kamahä̃n bä paawä, bë paawä tsebꞌee Ee wë ỹ basëëk do hyb nꞌaa. Ỹ hyb nꞌaa jawyk do bahä̃nh Ee hyb nꞌaa jawyk."
43,14,29,"Ta pooj jé bë ỹ maherꞌood wät, tametëëh bä kä bë hꞌyy kaꞌeeh hyb nꞌaa hã ỹỹ."
43,14,30,"Pꞌeets däg Nesaa Do Yb, badäk hahỹỹ hã habong do Pꞌop Hagä Do hã hꞌyy kanaꞌeeh do hã mejũũ doo. Ti hyb nꞌaa, dooh tabadawëd wäd bä ỹ herꞌoot bë hã. Dooh Nesaa Do Yb haja bä hã ỹỹ. Daj ỹỹ hẽ ỹ kanꞌoo däk dajëb hã, sahõnh hẽ hã ỹ Ee mejũũ do ỹ ky daheeh do hyb nꞌaa, Ee ỹ kamahä̃n do hyb nꞌaa. Tawꞌããts hẽ sahõnh hẽ dawëë Pꞌop Hagä Do mahä̃nh habong do rabahapäh ỹ ky daheeh Ee, ỹ kamahä̃n Ee.Ti mꞌ Jesus ky hado kän:—Hamäh, ër ahꞌũũm ta sꞌee hẽnh."
43,15,1,"Jesus joom uwa häd näng do hadoo do ky nꞌaa hahỹỹhTi mꞌ Jesus ky hadoo:—Joom uwa patuuh hehꞌäät hadoo ỹỹh. Ee, uwa danäh, ta hã moo wät doo. Uwa tyd hadoo hã ỹ hꞌyy kaꞌeeh doo."
43,15,2,"Uwa tyd, tyt ỹ hadoo do neaak do Ee gakyd hõm da. Uwa tyd, tyt ỹ heaak do baad tabanꞌyyh. Ta poo gekyd hõm, baad tabeaak hyb nꞌaa ta bahä̃nh kä."
43,15,3,"Baad däg bëëh. Tabenyyw däk bëëh, bë ỹ ma metëëk do hyb nꞌaa. Ỹ karẽn séd hã bë hꞌyy kata däg hadꞌyyt hã ỹỹ, tii bä ỹ hꞌyy kata däg hadꞌyyt hẽ bë hã kä. Dooh uwa tyd haja bä ta mꞌaa hẽnh teag bä. Tawꞌããts hẽ ta patuuh hã tadäg hadꞌyyt hẽ. Ti hadoo bë hã. Dooh bë haja bä joom heaak do bë hado bä, dooh bë haja bä Pꞌop Hagä Do genꞌaak do bë moo boo bä, hã ỹ bë hꞌyy kanata bä."
43,15,5,"—Ỹ né hẽ uwa patuuh hadoo. Tyt ỹ hadoo bëëh. Hã ỹ hadꞌyyt hꞌyy kata däk doo, ta hã ỹ hꞌyy kata däk doo, ti ti ta ti baad heaak do hadoo. Ta tii dꞌ ỹ wén herꞌoot, dooh bë daaj hẽ bë hajaa péh. Hã ỹ bë nayyw bä, dooh bë hajaa péh."
43,15,6,"Hã ỹ hꞌyy kanata wät doo, uwa tyd kawꞌoong hõm, tsawyy bëëh do hadoo da tii. Ti hedoo do rabataa, tëëg hõõ gó radewäts toonh, tii bä tabahõõ jëng."
43,15,7,"Hã ỹ hadꞌyyt hẽ bë hꞌyy kata däg bä, ỹ ma metꞌëëg wät do bë hꞌyyb gó tayyw bä, bë ky dahé bä, bë ky nꞌaa etsꞌẽẽ bë karẽn do né hẽ, tii bä bë gadoo né hẽ."
43,15,8,Baad bë beaak do hadoo do hã Ee kawehꞌëëh. Bë eaak do hadoo do hã bë kametëëh hëp ỹ hata hadoo bëëh.
43,15,9,—Ee ỹ takamahä̃n doo da bë ỹ kamahä̃n. Tawꞌããts hẽ ỹ kamahä̃n do bë hꞌyyb gó tabawäd hadꞌyyt hẽ. Bë eréd manä tii hã.
43,15,10,"Bë hã ỹ mejũũ do bë ky dahé bä, ỹ kamahä̃n do awäd hadꞌyyt da bë hꞌyyb tym gó. Dooh bë eréd bä tii bä. Bë gado hadꞌyyt hẽ tii bä bë ỹ kamahä̃n doo. Tawꞌããts hẽ ỹ badꞌoo doo da bë badꞌoo: Hã ỹ Ee mejũũ do ỹ ky daheeh. Ti hyb nꞌaa Ee kamahä̃n do awäd hadꞌyyt hẽ hëp ỹ tym gó. Ti hyb nꞌaa, dooh ỹ eréd bä takamahä̃n do hã."
43,15,11,"Ta ti bë hã ỹ herꞌood wät, ỹ tsebé doo da bë tsebé hyb nꞌaa, baad bë tsebee hadꞌyyt hẽ hyb nꞌaa."
43,15,12,"Hahỹ ti ỹ mejũũ doo: Bë kamahä̃n bë da hadoo doo, bë ỹ kamahä̃n doo da."
43,15,13,"Jããm né hẽ takꞌëp kamahä̃n doo, jé ta najiis sa hyb nꞌaa dajëp doo, ỹ badꞌoo doo da."
43,15,14,"Najis haa né hẽ bëëh, ỹ mejũũ do bë ky dahé bä. Dooh “karom ỹỹ” ỹ maneëëj wäd bëëh. Dooh sa karom rahapëë bä sa kariw nꞌaa hꞌyyb. “Najis haa” bë ỹ wén maneëënh, sahõnh hẽ hã ỹ Ee maherꞌoot do ỹ tabëj däk do hyb nꞌaa bë hã."
43,15,16,"Bë nado ti ỹ hasëëw wät doo. Ỹ ti hasëëw bong bëëh. Bë ỹ wén sëëw hõm, ỹ mejũũ joom heaak do hadoo bë bahadoo hyb nꞌaa. Joom ag kanarejãã do hadoo ti ỹ karẽn bë hã.Hahỹ joom ag kanarejãã do hedoo do ji hã: Ji da hadoo do ji kamahä̃n doo, ji tsebé doo, baad ji bawät doo, Pꞌop Hagä Do karẽn do ji moo wät doo. Pꞌop Hagä Do matym gó dooh tahëëj bä tii. Tii bä da sahõnh hẽ hät ỹỹ gó bë ky nꞌaa etsẽẽ doo, Ee anoo da bë hã."
43,15,17,Bë ỹ mejũũ bë kamahä̃n bë da hadoo doo.
43,15,18,"Ti mꞌ Jesus ky hadoo ẽnh:—Badäk hahỹỹ hã habong do Pꞌop Hagä Do hã hꞌyy kanaꞌeeh do bë wë rakamajẽ bä, bë hyb nꞌaa esꞌee, pooj jé hã ỹ rakamajẽ bong."
43,15,19,"Badäk hahỹỹ hã habong do Pꞌop Hagä Do hã hꞌyy kanaꞌeeh do wób bë ado bä paawä, bë paawä rakamahä̃n, sa da hadoo do rakamahä̃n doo da. Dooh sa wób bë ado boo bä. Bë ỹ asëëw hõm sa mahä̃nh. Ti hyb nꞌaa bë hã rakamajꞌĩĩ."
43,15,20,"Bë hyb nꞌaa esꞌee bë hã ỹ herꞌoot do paah. Dooh sa karom ta kariw nꞌaa bahä̃nh tanu gadäg bä, näng paa ỹ bë hã. Ta wób ỹ rano nꞌaa masoo paah. Bë na-ããj né da rano nꞌaa masoo né da. Ta wób, këh ỹ raky dahé wät paah. Bë na-ããj da raky daheeh."
43,15,21,"Hëp ỹ nꞌaa da bë rano nꞌaa masoo, hã ỹ mejõ hyng do ranahapäh do hyb nꞌaa."
43,15,22,"Ỹ nahyy bä paawä, sa hã ỹ naherꞌood bä paawä, dooh Pꞌop Hagä Do ky nꞌaa ety bä sa hã nesaa do sa mo hajꞌaa hyb nꞌaa. Hỹỹ kä, ỹ ahyy wät do hyb nꞌaa, panyyg hanäm do ỹ maherꞌood wät do hyb nꞌaa sa hã, dooh da sa kyy pé sa hã Pꞌop Hagä Do ky nꞌaa etyy noo gó. Sa hꞌyyb hajꞌaa hẽ tii dꞌ rabadꞌoo."
43,15,23,"Hã ỹ kamajꞌĩĩ doo, Ee hã na-ããj hẽ takamajꞌĩĩ."
43,15,24,"Sa mahang takꞌëp ỹ pehuuj wät. Dooh hajaa pé ta tii da pehuunh péh, ỹ pehuunh doo. Ta ti ỹ panehuuj bä paawä, dooh paawä Pꞌop Hagä Do ky nꞌaa ety bä sa hã, nesaa do sa mo hajꞌaa hyb nꞌaa. Hỹỹ kä, rahapëë wät né hẽ ỹ pehuunh doo. Ti hadoo né hẽ hã ỹỹ, Ee hã na-ããj hẽ rakamajẽ bong."
43,15,25,"Ta tii da rawén dꞌoo, Pꞌop Hagä Do kyy kerih do kametä däk hyb nꞌaa. Hahỹỹ da takerih: “Daap hẽ hã ỹỹ rakamajẽ däk”,Saaw-, 69.4 näng mä kerih doo gó."
43,15,26,"Ti mꞌ Jesus ky hadoo ẽnh:—Bë masa nꞌaa, Pꞌop Hagä Do Sahee, baad hadoo do ky nꞌaa metëëh do kajaa bä kä, taherꞌoot da këh ỹ nꞌaa. Ee hanaa ỹ mejũũ da bë wë."
43,15,27,"Bë na-ããj hẽ ỹ karẽn bë herꞌood hõm këh ỹ nꞌaa, pooj jé, ỹ du doo noo gó bë baboo hadꞌyyt do hyb nꞌaa si ỹỹ."
43,16,1,"—Sahõnh hẽ ta ti bë hã ỹ wén herꞌoot, bë hꞌyy kanerét hyb nꞌaa hã ỹ bë hꞌyy kaꞌeeh doo."
43,16,2,"Bë da rahabëë nyyh tób Pꞌop Hagä Do panyyg rayd naherot doo bä naa. Ta ti bahä̃nh da ti awät nä. Ti awät ti noo gó, Pꞌop Hagä Do rahꞌyyb enꞌyym redꞌoo da bë radejëëb bä."
43,16,3,"Ta ti hedoo do ramoo bong da, Ee daheeh ỹ ranahapäh do hyb nꞌaa sa hꞌyyb gó."
43,16,4,"Hahỹ ỹ wén herꞌood wät bë hã, takametä wät bä kä, bë hyb nꞌaa esee hyb nꞌaa bë ỹ maherꞌood wät do paah. Ỹ wén naherꞌoot nä paah, ỹ awät nä do hyb nꞌaa bë sii."
43,16,5,"Pꞌop Hagä Do Sahee ji hã metëëh do ky nꞌaa hahỹỹhTi mꞌ taky hadoo ẽnh:—Hỹỹ kä ỹ basëëk hã ỹ mejõ hyng do wë. Ti hado né paawä, dooh ỹ bë eaaj bä nꞌyy hẽnh ỹ bahõm. Bë hꞌyy ketón up ta ti bë hã ỹ herꞌood wät do hyb nꞌaa."
43,16,7,"Né hup ỹ né hẽ hahỹ bë ỹ maherꞌoot doo: Baad tanyy bë hã Ee wë ỹ basëëk. Ỹ nasꞌëëg bä, dooh paawä bë masa nꞌaa, Pꞌop Hagä Do Sahee ana bä bë wë. Ỹ basëëk bä kä ỹ mejõ hyng bë wë."
43,16,8,"Takajaa bä kä, badäk hahỹỹ hã habong do Pꞌop Hagä Do hã hꞌyy kanaꞌeeh do hã baad tametëëh ta sꞌee hẽnh rahyb nꞌaa newëë nesaa do ramoo bok do hã. Tametëëh da ta sꞌee hẽnh rahyb nꞌaa newëë baad hadꞌop do hã. Tametëëh da ta sꞌee hẽnh rahyb nꞌaa newëë sa hã Pꞌop Hagä Do ky nꞌaa etyy do hã sa mo hajꞌaa pꞌãã. Ta sꞌee hẽnh rahyb nꞌaa newëë nesaa do ramoo bok do hã, hã ỹ rahꞌyy kanaꞌeeh do hyb nꞌaa. Pꞌop Hagä Do Sahee metëëh da sa hã, ta sꞌee hẽnh rahyb nꞌaa newëë baad hadꞌop do hã, Ee wë ỹ basëëk hyb nꞌaa, ỹ bë nahapäh hẽnh kä. Pꞌop Hagä Do Sahee metëëh da ta sꞌee hẽnh rahyb nꞌaa newëë sa hã Pꞌop Hagä Do ky nꞌaa etyy do hã sa mo hajꞌaa pꞌãã, Nesaa Do Yb, sa hã mejũũ do hã, Pꞌop Hagä Do ky nꞌaa ety däg kän do hyb nꞌaa nesaa doo. Series,  Series,  Series, "
43,16,12,"Ti mꞌ taky hadoo ẽnh:—Hajõng nä paawä ỹ herꞌoot bë hã, dooh bë haja nä bä bë gado bä."
43,16,13,"Pꞌop Hagä Do Sahee, baad hadoo do ky nꞌaa metëëh do kajaa bä kä, sahõnh hẽ baad hadoo do ky nꞌaa bë da tametëëk. Dooh ta ky gabuuj tado bä taherꞌoot doo. Hana ỹ naa tamaa napäh do bë dꞌ tamaherꞌoot. Taherꞌoot na-ããj da ta jawén hana do ky nꞌaa."
43,16,14,"Ỹ da tahyb nꞌaa jawꞌyyk. Ỹ tawén hyb nꞌaa jawꞌyyk, hana ỹỹ tagadoo, tatabꞌëës hyb nꞌaa bë hã. Sahõnh hẽ Ee wë hanäng doo, ma ỹ hadꞌyyt hẽ. Ti hyb nꞌaa Pꞌop Hagä Do Sahee gadoo ma ỹỹ, bë hã tatabꞌëës hyb nꞌaa, ỹ wén näng —näng mä Jesus kyyh."
43,16,16,"Ti mꞌ taky hadoo ẽnh:—Nayyw hẽ denaa hẽ, dooh da ỹ bë hapëë wäd bä kä. Nayyw hẽ denaa hẽ da, pꞌaa hẽnh ỹ bë bahapäh ẽnh —näng mä Jesus. Ti mꞌ ta ma matëg wób raky hadoo sa da hadoo do sa hã:—Nyy dꞌ tahanäng pé tii éh, “Nayyw hẽ denaa hẽ mꞌ, dooh da ỹ bë hapëë wäd bä kä. Nayyw hẽ denaa hẽ da, pꞌaa hẽnh ỹ bë bahapäh ẽnh”, tahanäng doo? Nyy dꞌ tahanäng péh, “Ee wë ỹ basëëk hyb nꞌaa”, tahanäng doo? —näk mä sa kyyh."
43,16,19,"Jesus hapäh rakarẽn reaanh ta hã. Ti mꞌ taky hado kän:—Bë karẽn paawä bë eaanh ta ti ỹ herꞌoot do hã? Hahỹỹ da paawä bë kyy bë hꞌyyb gó: “Nyy dꞌ tahanäng pé tii éh, ‘Nayyw denaa hẽ dooh da ỹ bë hapëë wäd bä kä. Nayyw hẽ denaa hẽ da pꞌaa hẽnh ỹ bë bahapäh ẽnh’, tahanäng doo”, näk bë kyyh."
43,16,20,"Né hup ỹ né hẽ hahỹ ỹ herꞌoot doo: Bë da aꞌoot, bë da hꞌyy ketón. Badäk hahỹỹ hã habong do Pꞌop Hagä Do hã hꞌyy kanaꞌeeh do tsebꞌee da ti noo gó kä. Bë hꞌyy ketón né paawä da, bë hꞌyy katón do kawareem da tsebé do hã."
43,16,21,"Ỹỹnh wog mahỹỹnh ajãn henäng doo kä, kajaa do hyb nꞌaa ti noo gó tabenäng doo. Ta tꞌaah henäng do jawén paa bä kä, tamabaan hõm takꞌëp ta mahỹỹj tahoop do paah, takꞌëp tatsebé do hyb nꞌaa kä."
43,16,22,"Ti hadoo né da bë hã: Hỹỹ kä bë dꞌ hꞌyy ketón. Ỹ bë bahapäh bä pꞌaa hẽnh kä, tii bä bë tsebee kän. Dooh hado hõm pé ta ti bë tsebé doo."
43,16,23,"Ti noo gó kä, dooh hã ỹ bë etsꞌẽẽ wät péh. Né hup ỹ né hẽ hahỹ ỹ herꞌoot doo: Ee, Pꞌop Hagä Do banoo da bë hã sahõnh hẽ hät ỹỹ gó bë etsẽẽ doo."
43,16,24,"Dooh bë etsẽẽ nä pé hät ỹỹ gó. Bë etsꞌẽẽ da. Bë gadoo né hẽ da, tii bä baad da bë tsebee kän."
43,16,25,"Ti mꞌ taky hadoo ẽnh:—Panyyg ky nꞌaa gó bë ỹ maherꞌood bong paah. Ti awät da ti noo gó, dooh da bë ỹ maherꞌood wäd bä ta tii da. Baad ub, kejën do hadoo nado da bë ỹ maherꞌood kän Ee ky nꞌaa hã."
43,16,26,"Ti noo gó bë etsẽẽ da hät ỹỹ gó. Dooh hyb nꞌaa da bë ỹ ky masa pé ta hã. Ta daaj hẽ bë Ee kamahä̃n. Ti hyb nꞌaa, dooh hyb nꞌaa bë ỹ ky masa péh, ỹ wén näng. Bë Ee wén kamahä̃n, ỹ bë kamahä̃n do hyb nꞌaa, Pꞌop Hagä Do hanaa ỹ bahyng bë ky daheeh do hyb nꞌaa na-ããj hẽ."
43,16,28,"Ee, Pꞌop Hagä Do wë naa ỹ bahyng badäk hahỹỹ bä. Badäk hahỹỹ hã ỹ bawäd wät. Hỹỹ kä ỹ beréd däk badäk hahỹỹh. Ee wë ỹ basëëk pꞌaa hẽnh —näng mä Jesus kyyh."
43,16,29,"Ti mꞌ Jesus ma matëg raky hadoo:—Baad hỹỹ kä mabaherꞌood wät. Panyyg gó nado wäd. Sahõnh hẽ mabahapäh, ãã hapäh hỹỹ kä. Ji eaanh do pooj jé mabahapëë däk ji karẽn do ji eaanh doo. Pꞌop Hagä Do hanaa õm tii hã ãã bahapäh, ãã wén ky daheeh —näk mä sa kyyh."
43,16,31,"Ti mꞌ Jesus ky hadoo sa hã:—Bë ky dahé däg né hỹỹ kä. Ti awät da ti noo gó, kaja kän, bë wajꞌaa bong doo kä bë tób hẽnh. Map ỹỹ hẽ da ỹ bë beréd wät. Tii dꞌ né paawä, map ỹỹ hẽ nawäd ỹỹh. Ee si ỹ awät."
43,16,33,"Ta ti Pꞌop Hagä Do Sahee ky nꞌaa bë ỹ wén maherꞌood wät, hꞌyyb nyyw gó bë babok hyb nꞌaa, si ỹỹ séd bë hꞌyyb hedoo do hyb nꞌaa. Badäk hahỹỹ hã bë ahoop né da nesaa doo. Ti hado né paawä, bë hꞌyy gadeja da, badäk hahỹỹ hã habong do Pꞌop Hagä Do hã hꞌyy kanaꞌeeh do hã ỹ jꞌaa ketsë do hyb nꞌaa."
43,17,1,"Jesus ky nꞌaa etsẽẽ do panyyg nꞌaa hahỹỹhTi mꞌ Jesus bahajaa bä kä ta ti taherꞌoot doo, wë hã taty däg, ti mꞌ Pꞌop Hagä Do hã taky nꞌaa etsꞌẽẽ kän:—Ee, —näng mäh —kaja kän ỹ dajëp doo kä sahõnh hẽ sa hyb nꞌaa. Mametä a Tꞌaah takꞌëp ta makamabajꞌaa doo. Ỹ mawehëë, õm a Tꞌaah wehꞌëëh hyb nꞌaa, makabajꞌaa do tametëëh hyb nꞌaa."
43,17,2,"Hã ỹ mabanꞌoo däk sahõnh hẽ badäk hahỹỹ hã habong do ỹ bagꞌããs hyb nꞌaa, ỹ bedëëb hadꞌyyt hẽ hyb nꞌaa a wë, hã ỹ manoo doo."
43,17,3,"Hahỹ hedëb hadꞌyyt hadoo do rawén gadoo: Õm, jããm hẽ sét hadꞌop doo, Pꞌop Hagä Do hehꞌäät do rabahapäh do hyb nꞌaa. Jesus Kristo, mamejõ hyng do rabahapäh do hyb nꞌaa na-ããj né hẽ."
43,17,4,Ỹ haja däk sahõnh hẽ hã ỹ mamejũũ doo. Tii hã õm ỹ wehëë däk badäk hahỹỹ bä.
43,17,5,"Hỹỹ kä Ee, manꞌoo takꞌëp ỹ kabajꞌaa hyb nꞌaa a matym gó, pꞌooj ub, badäk hahỹ madu dahäng do pooj jé, a pa ỹ bawät noo gó, ỹ kabajꞌaa doo da."
43,17,6,"A ky nꞌaa ỹ metä wät badäk hahỹỹ hã habong do wób hã, hã ỹ manoo do sa hã. A karapee paa tii, ti manꞌoo däk do hã ỹỹ. A ky nꞌaa raky dahé däk."
43,17,7,"Sahõnh hẽ hã ỹ manꞌoo däk doo, a hanaa né ti rabahapëë däk hỹỹ kä. Ti rawén hapäh, sa hã ỹ tabꞌëës do hyb nꞌaa a kyyh hã ỹ manoo do paah, ti ragadoo. Baad rabahapäh, a wë naa né hẽ ỹỹh. Õm né hẽ ỹ mejõ hyng doo, raky daheeh."
43,17,9,"A hã ỹ ky nꞌaa etsẽẽ sa hyb nꞌaa. Dooh ỹ ky nꞌaa etsꞌẽẽ bä badäk hahỹỹ hã dawëë a mahä̃nh habong do sa hyb nꞌaa. Hã ỹ manoo do sa hyb nꞌaa ỹ ky nꞌaa etsẽẽ, a karapee rabahadoo do hyb nꞌaa. Sahõnh hẽ karapé haa, a karapee né tii. A karapee, karapé haa. Sa hyb nꞌaa ỹ kawehëë däk."
43,17,11,"Dooh da badäk hahỹỹ bä ỹ ayyw wäd bä, a wë da ỹ basꞌëëg kän. Ti dꞌ hayyw kän badäk hahỹỹ bä. Ti hyb nꞌaa, Ee, tsyt hẽ hawät do õm nesaa do mahä̃nh, mamo nꞌaa jesu da a hejój me, hã ỹ manoo doo me né hẽ, séd hã rahꞌyyb hedoo hyb nꞌaa, séd hã ër hꞌyyb hedoo doo da."
43,17,12,"Sa mahang ỹ hawät noo gó, ỹ mo nꞌaa jesu bong a hejój me, hã ỹ manoo doo me. Dooh hꞌyy kawareem pé nesaa do hã. Jããm hẽ sét hẽ nesaa do hã hꞌyy kawareem. Karejãã do panꞌaa né tii. Ti tawén hadoo, a kyy kerih do kametëëh hyb nꞌaa."
43,17,13,"Hỹỹ kä da, dooh sa mahang ỹ awäd wät bä kä. A wë da ỹ basꞌëëg kän. Badäk hahỹỹ bä ỹ bawät nä bä ỹ herꞌoot nä ta tii, ỹ tsebé do baad sa hꞌyyb gó tabawät hyb nꞌaa."
43,17,14,"Ỹ anꞌoo däk sa hã a kyyh. Badäk hahỹỹ hã habong do a hã hꞌyy kanaꞌeeh do kamajẽ däk sa hã, sa wób ranahado bong do hyb nꞌaa, sa see ỹ nahadoo do hadoo né tii."
43,17,15,"Dooh ỹ etsꞌẽẽ bä mabasog hõm hyb nꞌaa badäk hahỹỹ bä habong do sa mahä̃nh. Jããm né hẽ ỹ etsẽẽ a hã, mamo nꞌaa jesuu hyb nꞌaa Nesaa Do Yb mahä̃nh."
43,17,16,"Badäk hahỹỹ hã habong do a hã hꞌyy kanaꞌeeh do wób nado tii, ta ti see ỹ nahadoo doo da."
43,17,17,"Tsyt hẽ mabetyn däk hanäm do ky nꞌaa me, magenꞌaak do ramoo bok hyb nꞌaa. A kyyh né hẽ ti hanäm do ky nꞌaa."
43,17,18,"Badäk hahỹỹ bä mamejõ hyng doo da ỹỹh, tii da ỹ mejũũ sa hã badäk hahỹỹ hã habong do sa mahang. Sa hyb nꞌaa ỹ kanꞌoo däk, tsyt hẽ magenꞌaak do ỹ moo wät hyb nꞌaa, ta ti na-ããj hẽ baad tsyt hẽ magenꞌaak do ramoo bok hyb nꞌaa."
43,17,20,"Sa hyb nꞌaa hadꞌyyt nado ỹ ky nꞌaa etsẽẽ. Ỹ ky nꞌaa etsẽẽ na-ããj né hẽ ta jawén hã ỹ hꞌyy kaꞌeeh do sa hyb nꞌaa, hahỹ sa kyyh hyb nꞌaa hꞌyy kaꞌeeh do sa hyb nꞌaa. Ỹ ky nꞌaa etsẽẽ sahõnh hẽ hã ỹ hꞌyy kaꞌeeh doo, séd hã rahꞌyyb hedoo hyb nꞌaa, séd hã ër hꞌyyb hedoo doo da. Hëp ỹỹ gó mabawät, a hꞌyyb gó ỹ bawät doo da. Ỹ karẽn séd hã rahꞌyy kata däk ër hã, badäk hahỹỹ hã habong do rabahapäh hyb nꞌaa õm né hẽ hã ỹ mejõ hyng doo."
43,17,22,"Takꞌëp baad hadoo do hã ỹ manꞌoo däk do paa ỹ anꞌoo däk né sa hã, séd hã rahꞌyyb hedoo hyb nꞌaa, séd hã ër hꞌyyb hedoo doo da."
43,17,23,"Sa hꞌyyb gó ỹ bawät. Hëp ỹỹ gó mabawät. Ỹ karẽn baad ub, séd hã rahꞌyyb hedoo, ỹ mamejõ hyng ta wób rabahapäh hyb nꞌaa, hã ỹ hꞌyy kaꞌeeh do hã makamahä̃n ỹ makamahä̃n do hadoo, ta wób rabahapäh hyb nꞌaa —näng mä Jesus taky nꞌaa etsẽẽ bä."
43,17,24,"Ti mꞌ taky hado kän ta yb hã:—Ee, —näng mäh —ỹ karẽn ỹ bawät bä rababok hã ỹ manoo doo. Ỹ karẽn rabahapäh ỹ kabajꞌaa doo, bak ỹ takꞌëp gabarëëh doo, badäk hahỹ madu dahäng noo gó pooj jé, ỹ makamahä̃n do hyb nꞌaa hã ỹ manꞌoo däk do paah."
43,17,25,"Ee, baad hadꞌop do hadꞌyyt moo wät do õm. Badäk hahỹỹ hã dawëë a mahä̃nh habong doo, dooh né paawä õm rahapëë bä sa hꞌyyb gó, ỹ ti hapäh õm. Bꞌëëh hahỹ rahapäh ỹ mamejõ hyng doo."
43,17,26,"A ky nꞌaa ỹ metä wät sa hã. A ky nꞌaa ỹ metä hadꞌyyt hẽ da sa hã, ỹ makamahä̃n do sa hꞌyyb gó tabawät hyb nꞌaa, ỹ na-ããj hẽ sa hꞌyyb gó ỹ bawät hyb nꞌaa."
43,18,1,"Jesus ramaso däk do panyyg nꞌaa hahỹỹhTi mꞌ, Jesus bahajaa bä kä taky nꞌaa etsẽẽ doo, ahõm kän mä ta ma matëg sa daheeh. Kapỹỹj madarong doo, Kidorõn häd näng do rabatsëg hõm. Tii bä tabanäng joom Oriib häd näng doo. Tii bä, joom banäng bä Jesus baym."
43,18,2,"Judas, Jesus haëëj däk do tahapäh mä Jesus baheꞌyym doo. Hajõõ nuu me ta tii bä Jesus bahewꞌëët ta ma matëg sa daheeh."
43,18,3,"Ti mꞌ bahõm kän joom banäng bä. Warahén, ta wób Pꞌop Hagä Do tób nꞌaa yt hã moo hebꞌooh do sa wahë nꞌaa ramejũũ doo, Pariséw ramejũũ do na-ããj hẽ tamanaa. Bag enäh rabana. Kuman yt hã mꞌ rabana."
43,18,4,"Jesus hapäh ta hꞌyyb gó sahõnh hẽ ta hã rabadꞌoo doo. Ti hyb nꞌaa mꞌ sa wë tabahõm, ti mꞌ tabeaaj kän:—Jaa no nꞌaa bë banꞌaa? —näng mäh."
43,18,6,"“Ỹ né hỹỹh” Jesus herꞌood sii hẽ, sa jawén pꞌaa hẽnh rakajäk tũũ."
43,18,7,"Ti mꞌ Jesus beaanh ẽnh pꞌaa hẽnh:—Jaa no nꞌaa bë banꞌaa? —näng mäh.—Jesus, Nasaréh buuj no nꞌaa —näk mäh pꞌaa hẽnh sa kyyh."
43,18,8,"Ti mꞌ Jesus ky hadoo:—Ỹ né hỹỹh, ỹ hanäng do bë hã —näng mäh. —No na ỹ tado bä, bë anꞌoo hata haa rabahõm hyb nꞌaa —näng mä Jesus sa hã."
43,18,9,"Ta tii dꞌ Jesus wén edoo, “Dooh hꞌyy kawareem pé nesaa do hã”, ta yb hã taherꞌood wät do paa kametëëh hyb nꞌaa."
43,18,10,"Ti mꞌ Simaw, Peed häd näng do bado däk ta sẽn-jeer, ta nabuuj hub hẽnh hadäk do tagakyd hõm mä ajꞌyy Maw-Kó häd näng doo. Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do karom tii."
43,18,11,"Ti mꞌ Jesus ky hadoo Peed hã:—Menyyw däg a sẽn-jeer. Dooh gꞌeeh ỹ gado bä ỹ ahoop doo, Ee anoo doo? —näng mä Jesus ta hã."
43,18,12,"Anas wë Jesus ramahũũm do ky nꞌaa hahỹỹhTi mꞌ warahén sa wahë nꞌaa, ta warahén nꞌaa, Pꞌop Hagä Do tób nꞌaa hagã nꞌaa sii hẽ ramaso däk Jesus. Ramoo mawꞌyyd däg kän, tii bä pooj jé ramahũũm ajꞌyy Anas häd näng do wë. Kajapas mayb ti Anas. Ti noo gó Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do ti Kajapas. Ta ti Kajapas né hẽ ta ti herꞌoot do paa Judah buuj sa wahë nꞌaa sa hã, “Tawꞌããts hẽ sét hẽ dajëp sahõnh sa hẽ hyb nꞌaa”, hanäng doo."
43,18,15,"Jesus Peed ky nꞌaa jejën do panyyg nꞌaa hahỹỹhSimaw, Peed häd näng doo, Jesus ma matëg see sii tabahõm warahén sa jawén. Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do hepꞌëëh do ta ti ta ma metëëk do seeh. Ti hyb nꞌaa rabanoo tabajëë suun tób wahoo gó, kahadë doo gó, Jesus ramajë sun doo gó. Peed gada ta noo bä. Jesus ma matëg seeh, tób danäh hepꞌëëh doo, anyyh pꞌaa hẽnh maruus ta noo hagã nꞌaa wë tabetsẽẽ hyb nꞌaa Peed bajëë suun hyb nꞌaa. Ti mꞌ tamajë sun kän Peed. Ti mꞌ maruus, ta hadë noo hagã nꞌaa ky hadoo Peed hã:—Nanäng ajꞌyy ma matëg see nado õm? —näng mäh.Ti mꞌ Peed ky hadoo:—Dooh ta ma matëg see ỹ do bä —näng mäh."
43,18,18,"Takꞌëp tabahahëëm ti atsëm. Ti hyb nꞌaa tób danäh karom, Pꞌop Hagä Do tób nꞌaa hagã nꞌaa sii hẽ ragahõ sooh tëëg sëh. Tëëg noo pa rababꞌëëh rakatëng hyb nꞌaa. Peed agëët katëng sa pa."
43,18,19,"Sa wahë nꞌaa Jesus hã teaanh do panyyg nꞌaa hahỹỹhTi nuuj jé mꞌ, tób gó, Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do eaanh mä Jesus ta ma matëg ky nꞌaa, tametëëk do ky nꞌaa na-ããj hẽ. Ti mꞌ Jesus ky hadoo:—Sahõnh hẽ ramaa napëë hadꞌyyt hẽ ỹ herꞌood wät doo —näng mäh. —Tób Pꞌop Hagä Do panyyg rayd naherot do yt hẽ, Pꞌop Hagä Do tób nꞌaa yt hẽ na-ããj hẽ ỹ ma metꞌëëg wät paah. Dooh kejën gó ỹ herꞌood bä —näng mäh. —Hëd nꞌaa hã ỹ bë beaanh? Bë eaaj këh ỹ maa newꞌëë do sa hã. Ta ti rahapäh ỹ herꞌood wät doo —näng mä Jesus kyyh."
43,18,22,"Ta tii dꞌ Jesus baherꞌoot do hyb nꞌaa, Pꞌop Hagä Do tób nꞌaa hagã nꞌaa see Jesus ta tapa ewyh wät, ti taky hadoo:—Tii da ji kyyh Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do hã? —näng mäh."
43,18,23,Ti mꞌ Jesus ky hadoo ta hã:—Mametä nesaa do ky nꞌaa ỹ herꞌood bä. Baad hadoo do ỹ herꞌoot do pꞌãã ỹ matapa ewyyh? —näng mä Jesus ta hã.
43,18,25,"Pꞌaa hẽnh Peed ky nꞌaa jejën do Jesus panyyg nꞌaa hahỹỹhTi mꞌ tëëg noo pa Peed katëng bä, rabeaaj kän mä ta hã:—Ta ma matëg see nado õm? —näk mäh.Ti mꞌ Peed ky nꞌaa jejën:—Dooh. Ta ma matëg see nado ỹỹh —näng mäh."
43,18,26,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do karom seeh, Peed nabuuj gakyd hõm do wakããn ky hadoo:—Õm nado ta ti ỹ hapäh do ta sii, joom mahang? —näng mä ta kyyh."
43,18,27,"Ti mꞌ pꞌaa hẽnh Peed ky nꞌaa jejën ẽnh. Tii bä karaak ky ganä kän, tabahꞌỹỹ kän."
43,18,28,"Pirato häd näng do wë Jesus ramahũũm kän do panyyg nꞌaa hahỹỹhTi mꞌ, Kajapas tób bä naa ramahũũm kän Jesus ajꞌyy Roma buuj Judah häj nꞌaa bagã nꞌaa tób hẽnh, Pirato häd näng do wë. Jati pé bäp paa mꞌ tii. Judah buuj wahë nꞌaa Jesus manꞌaa doo, dooh rajëë pä bä Roma buuj tób gó. Rakarẽn mä baad ratayy rabawëh nä do hyb nꞌaa Pas-kowa tä nꞌaa.Dooh Judah buuj ky nꞌaa jawꞌyyk do anꞌoo bä, Judah buuj nadoo do tób bä rabajëë pä bä. Hasus do hadoo sa hã Pꞌop Hagä Do matym gó redꞌoo, tii dꞌ radoo bä. Ta ti hedoo doo, dooh rahaja bä Pas-kowa tä nꞌaa rawëë bä."
43,18,29,"Ti hyb nꞌaa Pirato banyyh sa wë, ti mꞌ taky hadoo:—Hꞌëëd pꞌãã bë ky nꞌaa tapaa hahỹ ajꞌyy? —näng mäh."
43,18,30,"Ti mꞌ raky hadoo:—Moo nesaa do tanado bä, dooh paawä ãã haëëj bä a hã —näk mä sa kyyh."
43,18,31,Ti mꞌ Pirato ky hadoo:—Bë né hẽ ky nꞌaa etyy ta hã bë ky nꞌaa jawꞌyyk do banoo doo da —näng mäh.—Dooh ãã haja bä ãã dajëëb bä. Dooh Roma buuj ky nꞌaa jawꞌyyk do anꞌoo bä —näk mä sa kyyh Pirato hã.
43,18,32,"Tii dꞌ tawén hado kän, nyy dꞌ tadajëp Jesus herꞌood wät do paa kametä wät hyb nꞌaa."
43,18,33,"Pꞌaa hẽnh Pirato bajëë suun tób gó, Jesus tanaëënh mä ta wë, teaaj kän:—Õm Judah buuj sa wahë nꞌaa? —näng mäh."
43,18,34,Ti mꞌ Jesus ky hadoo:—A ky gabuuj hẽ ti meaanh? Õm ta wób ramaherꞌoot do këh ỹ nꞌaa hyb nꞌaa mabeaanh? —näng mä Jesus.
43,18,37,"Ti mꞌ Pirato ky hadoo:—Tii dꞌ tado bä, õm né hẽ häj nꞌaa wahë nꞌaa? —teaanh mäh.Ti mꞌ Jesus ky hadoo:—Ehub né hẽ õm tii dꞌ hanäng. Baad hadoo doo, hehꞌäät do ky nꞌaa ỹ herꞌoot hyb nꞌaa ỹ benäng, ti hyb nꞌaa né hẽ ỹ bahyng badäk hahỹỹ bä. Baad hadoo do ky nꞌaa genꞌaak do ky daheeh ỹ herꞌoot doo —näng mä Jesus Pirato hã."
43,18,38,Ti mꞌ Pirato ky hadoo:—Hꞌëëd ti baad hadoo do mahanäng? —näng mäh.Ti mꞌ nayyw hẽ Pirato banyyh Judah buuj sa wë. Ti mꞌ taky hadoo sa hã:—Dooh ỹ awꞌyyt pé ta hã ky nꞌaa ketyy doo —näng mäh.
43,18,40,"Ti mꞌ raky hadoo, takꞌëp mä rageëënh:—Ta ti nado ãã karẽn! —näk mäh. —Barabas häd näng do ti ãã karẽn! —näk mäh.Roma buuj wë hꞌyy kawereem do see paa ti Barabas."
43,19,1,Jesus raky nꞌaa ety däk do bꞌaa hã tadajëp hyb nꞌaa panyyg nꞌaa hahỹỹhTi mꞌ Pirato mejũũ Jesus rabahewyyh.
43,19,2,"Ti mꞌ hetëk do moo mꞌ warahén ramapꞌõõd däk, ta nuu gó mꞌ radaso kän. Ti mꞌ radasuun jëng ta hã ta hatsë hahiin doo.Raky nꞌaa mesꞌuunh do ky nꞌaa mꞌ ti hetëk do moo ramapꞌõõd däk do ta nuu gó radasooh doo. Sa wahë nꞌaa soog ky nꞌaa ti ta tii. Ti hadoo né hẽ ẽnh ta hatsë hahiin doo. Sa wahë nꞌaa hatsë ky nꞌaa né ti ta tii ẽnh."
43,19,3,Ti mꞌ hajõõ nuu me mꞌ rabena ta wë raky nꞌaa ejꞌees hyb nꞌaa. Hahỹỹ dꞌ mä sa kyyh:—Kawehꞌëëh Judah buuj sa wahë nꞌaa! —näk mäh.Ti mꞌ ratapa ewyyh hajõõ nuu me.
43,19,4,"Ti mꞌ pꞌaa hẽnh Pirato berꞌoot Judah buuj sa sii:—Ỹ manyyh da hỹỹ kä bë wë ta wꞌoo hã, dooh ỹ awꞌyyt pé ta hã ky nꞌaa ketyy do hã bë bahapäh hyb nꞌaa —näng mäh. Ti mꞌ ta nu gaheen nꞌaa hetëk do mooh, ta hatsë hahiin doo gó tabanyyh bä, Pirato ky hadoo sa hã:—Bë hegãã! Gëët hahỹ ajꞌyy —näng mäh."
43,19,6,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa, Pꞌop Hagä Do tób nꞌaa hagã nꞌaa Jesus rabahapäh bä, nayyw hẽ rageëëj bong:—Mepëëm däg, mepëëm däg! —näk mäh.Ti mꞌ Pirato ky hadoo:—Bë né hẽ hepëëm däk. Ỹ ti dooh ỹ awꞌyyt pé ta hã ky nꞌaa ketyy do hã —näng mä Pirato."
43,19,7,"Ti mꞌ Judah buuj wahë nꞌaa raky kahꞌũũm ta hã:—Ãã ky nꞌaa jawꞌyyk do ky nꞌaa hyb nꞌaa tawꞌããts hẽ tadajëp né hẽ, Pꞌop Hagä Do Tꞌaah tabanäng do hyb nꞌaa —näk mä sa kyyh."
43,19,8,"Pirato maa newë däk bä tii da, takꞌëp mä tabeyym tii bä kä. Ti mꞌ pꞌaa hẽnh tabajëë suun tób gó, ti mꞌ Jesus hã tabeaanh:—Nꞌyy hẽnh naa õm? —näng mäh.Jesus kawanajꞌããn né paawä, dooh mꞌ taky gado bä."
43,19,10,"Ti mꞌ Pirato ky hadoo ta hã:—Dooh maky gado bä? Mahapäh né hẽ, ỹ hajaa ỹ mejõ bä õm raberéd hõm hyb nꞌaa, ỹ hajaa na-ããj hẽ ỹ mejõ bä õm rabepëëm däk —näng mä Pirato."
43,19,11,"Ti mꞌ Jesus ky hadoo ta hã:—Dooh paawä mahaja bä hã ỹỹ, Pꞌop Hagä Do nanꞌoo bä. Ti hyb nꞌaa, ỹ haëëj däk do sa hã, a hã hanäng do nesaa do bahä̃nh sa hã —näng mä Jesus Pirato hã."
43,19,12,"Ti mꞌ ta ti Pirato maa newë däk bä takarẽn paawä taberéd hõm Jesus. Takꞌëp mä Judah buuj rageëëj hadꞌyyt hẽ tii bä:—Ta ti ajꞌyy meréd hõm bä, dooh Sesa, sahõnh hẽ bä wahë nꞌaa hꞌyyb hata mado bä. Häj nꞌaa wahë nꞌaa hanäng doo, Sesa tahyb nꞌaa wareem —näk mä sa kyyh."
43,19,13,"Ti mꞌ Pirato maa napäh bä mꞌ ta tii, tamanyyh Jesus, ahyy sooh mä ji ky nꞌaa etyy nꞌaa tyng jó. Pä ta yt ta tii bä. Eberew kyy me ramaneëënh ta ti Gabatah. Pas-kowa ratahebꞌëës do pooj jé noo gó mꞌ tii. Wasyk mäh. Ti mꞌ Pirato ky hadoo Judah buuj sa hã:—Gëët hahỹ bë wahë nꞌaa —näng mäh."
43,19,15,"Ti mꞌ raky hadoo takꞌëp:—Mado hõm, mado hõm, mepëëm däg! —näk mäh.—Bë wahë nꞌaa ỹ epëëm däk gꞌeeh? —näng mä Pirato.Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa raky hadoo:—Jããm né hẽ sét hẽ ãã wahë nꞌaa, Sesa! —näk mäh."
43,19,16,"Ti mꞌ tagadëëg ub kä, Jesus Pirato bahaëëj däg kän sa hã takepëëm däk hyb nꞌaa.Ti mꞌ warahén sa hã kä takahaëëj däk Jesus."
43,19,17,"Jesus rabepëëm däk do panyyg nꞌaa hahỹỹhTa daaj hẽ Jesus besoo hõm bꞌaa rahepëëm däk do panꞌaa ta hã. Ji Nu Gabóg Kꞌyy ramaneëënh doo hẽnh ramahũũm. Eberew kyy me ramaneëënh ta tii bä Gogota. Tii bä rabepëëm däk bꞌaa kajatsëk do hã kä. Bꞌaa kajatsëk do wób hã rabepëëm däk na-ããj hẽ pawóp hẽ ajyy. Hub hẽnh ta see hahäng, sꞌỹỹ hẽnh ta see hahäng. Hõõ gó Jesus kahepëëm däk do bahäng. Pirato kyy gó raberii bong ta heen nꞌaa, ti mꞌ pꞌop, Jesus nu gadꞌoo pong jé, rabepëëm däk. Hahỹỹ da mꞌ takerih ta hã: “Jesus, Nasaréh buuj, Judah buuj wahë nꞌaa hahỹỹh.” Edah tii, Jerusarẽnh bä naa. Ti hyb nꞌaa hajõk nerꞌood bong kerih doo. Tamawoob hẽ kyyh takamerih doo: Eberew kyy me, Ratĩn kyy me, Gereg kyy me. Series,  Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa rabahõm kän Pirato wë, ti mꞌ raky hadoo:—Merii manäh: “Judah buuj sa wahë nꞌaa”, hanäng doo da. Tawꞌããts hẽ merii: “Ta daaj hẽ Judah buuj sa wahë nꞌaa tabanäng hahỹ ajꞌyy” —näk mä sa kyyh. Ti mꞌ Pirato ky hadoo:—Tawꞌããts hẽ ỹ erii wät doo. Dooh ỹ ahỹỹd wäd bä —näng mä sa hã. Ti mꞌ Jesus warahén rabepëëm däk do jawén paa bä mꞌ, rabasog hõm ta saroor. Retyn hõm ji meheet pé hadoo do sa hã. Sét hẽ, ta hatsë, madꞌaak kanasuuh doo."
43,19,24,Ti mꞌ raky hadoo:Tii da né hẽ warahén ramoo boo kän.
43,19,25,"Bꞌaa kajatsëk do Jesus hadäk do dewë hã, ti abꞌëëh ta ỹỹn, ta kaat, Keropas häd näng do ỹỹm Marija häd näng doo, Marija Madarẽn häd näng do daheeh."
43,19,26,"Ti mꞌ Jesus bahapäh bä ta ỹỹn, ta ma matëg seeh, takꞌëp takamahä̃n do rababꞌëëh bä, Jesus ky hadoo ta ỹỹn hã:—Gëët ta ti a tꞌaah —näng mäh. Ti mꞌ ta ma matëg hã mꞌ taky hadoo:—Gëët ti a ỹỹn —näng mä Jesus ta ỹỹn ky nꞌaa hã.Tii bä kä, ta ti tagado kän Jesus ỹỹn ta tób bä kä, tabahagꞌããs hyb nꞌaa kä."
43,19,28,"Jesus dajëp do panyyg nꞌaa hahỹỹhTa jawén kä, sahõnh hẽ tabahaja däk bä kä tamoo wät do paah, Pꞌop Hagä Do kyy kerih do kametëëh hyb nꞌaa kä taky hado kän: “Ỹ hoo kaanh”, näng mäh."
43,19,29,"Ti asooh tii bä uwa sꞌëëb oow. Ti mꞌ rahehꞌoos sapum doo, Jesus hã rabanoo hyb nꞌaa. Bꞌaa isop häd näng do hã radadäk, ti rabanoo pꞌop, Jesus beëëk hyb nꞌaa ta naëng hadoo."
43,19,30,"Jesus beëëk do jawén paa bä, taky hadoo:—Jããm né kä ỹ moo wät doo —näng mäh.Ti mꞌ ta nu wakoo däg kän, ti mꞌ hꞌyy keréd hõm mäh."
43,19,31,"Saab pooj jé mꞌ ti ta tii. Saab pooj jé né hẽ mꞌ ta ti Judah buuj rabahenyyw hõm Saab hã rakamehehãk hyb nꞌaa. Takꞌëp ratayy ti noo gó, Pas-kowa noo gó tabadoo do hyb nꞌaa. Dooh Judah buuj rakarẽn bä Saab hã rapadäg nä bä kepëëm padëëk doo. Ti hyb nꞌaa rabetsẽẽ Pirato hã tamejũũ hyb nꞌaa warahén ragetëh bong hyb nꞌaa sa tsyym kꞌyy, nayyw hẽ radejëp hyb nꞌaa. Rabetsẽẽ rasog hyk hyb nꞌaa sa kamag Saab du doo do pooj jé."
43,19,32,"Ti mꞌ Pirato mejũũ warahén sa tsyym kꞌyy ragetëh bong hyb nꞌaa. Ti mꞌ Jesus pa hadäk do ragetëh bong ta tsyym kꞌyy, ta jawén mä ta see tsyym kꞌyy."
43,19,33,"Jesus tsyym kꞌyy ragetëh paawä, tii bä rabahapäh Jesus dajëp. Dooh Jesus ratsyym kꞌyy getëh boo bä. Ti warahén bejóh kän ta baa bä. Ti mꞌ majyyw banyyh naëng mahang. Dajëp né kä mꞌ. Ajꞌyy ta ti hapäh doo, baad tabaherꞌoot ta ti ky nꞌaa. Dooh daap tamenä bä. Ta ti ajꞌyy hapäh né hẽ, te hub né hẽ taherꞌoot doo. Ta ti tawén erii wät hahỹỹ hã, bë na-ããj bë ky daheeh hyb nꞌaa, bë hꞌyy kaꞌeeh hyb nꞌaa. Jesus tsyym wén ganetëëh, Pꞌop Hagä Do kyy kerih doo gó kerih do kametëëh hyb nꞌaa. Hahỹỹ dꞌ paa mꞌ takerih ta ky nꞌaa: “Dooh da ta kꞌyy gatëh is péh.” , Saaw- Series, "
43,19,38,"Jesus radakä jëng do pä gó panyyg nꞌaa hahỹỹhTii bä kä, Jesus kamag nꞌaa paa Joséh, panang Arimatsija häd näng do buuj hadoo doo, betsꞌẽẽ kän Pirato hã. Jesus hꞌyyb hata ta ti Joséh. Dooh tametä bä ta hꞌyyb, ta hã tahꞌyy kaꞌeeh doo, tajeỹỹm do hyb nꞌaa Judah buuj sa wahë nꞌaa wób. Ti mꞌ Pirato bahaëëj däk ta hã. Ti mꞌ Joséh bana, tado hyy kän mä Jesus kamag nꞌaa paah. Nikodẽm Joséh hata. Nikodẽm né hẽ tii, pꞌooj ub Jesus hegꞌããs do atsëm. Nikodẽm manaa mä 35 mꞌ ta nu jawyg bꞌaa sꞌëëb buu benyym doo. Aroé ramaneëënh do sꞌëëb, miir ramaneëënh do sꞌëëb ta ti buu benyym."
43,19,40,"Ti mꞌ Jesus kamag nꞌaa paa rahabën däk pããn me, hawak doo me, rino häd näng do sꞌëëb. Buu benyym mä ta hã. Judah buuj rabahedꞌoo doo da né hẽ rabadꞌoo Jesus kamag nꞌaa hã."
43,19,41,"Jesus rabepëëm däk doo bä ti anäng joom. Ti mahang tagadäk papuuj kamag hood, pä gó ragagots däk doo."
43,19,42,"Saab pooj jé, Judah buuj rabahenyyw hõm noo gó tado hyb nꞌaa, pꞌeets hẽ ta ti kamag nꞌaa hood tagadäk do hyb nꞌaa na-ããj hẽ, tii bꞌ né radasuun jëë kän Jesus kamag nꞌaa."
43,20,1,"Jesus ganä wät do panyyg nꞌaa hahỹỹhTi mꞌ bäp paah, metꞌuuh hã, badajung nä, Marija Madarẽn häd näng do bahõm kän pä gabaho doo hẽnh, Jesus kamag nꞌaa radasuun jëng hẽnh. Tahegꞌããs mäh, noo gasëëts hõm gabaho do ty gatsë."
43,20,2,"Ti mꞌ tawajꞌaa jëng Peed, Jesus ma matëg baad Jesus kamahä̃n do daheeh rababꞌëëh hẽnh. Ti mꞌ taky hadoo pawóp hadoo do sa hã:—Rado nyyh Takꞌëp Hyb Nꞌaa Jawyk Do kamag nꞌaa. Dooh ãã hapëë bä nꞌyy hẽnh ramahũũm —näng mä ta kyyh."
43,20,3,"Ti mꞌ Peed, Jesus ma matëg see daheeh ahꞌũũm mä Jesus kamag nꞌaa hood gadäk hẽnh. Wajꞌaa hꞌũũm. Takꞌëp Jesus ma matëg see wajaah ta pooj jé. Peed pooj jé takajaa."
43,20,5,"Ta noo bä takajaa bä, dooh tajëë suun bä. Nu hyy däk, tabahegꞌããs ta gó. Tahapäh pããn hewak doo, rino häd näng do sꞌëëb. Ti mꞌ Peed, duu hẽnh hana do kaja nä. Gabaho doo gó tabajëë suun. Pããn hewak doo, Jesus kamag nꞌaa ramahabën däk do paah, tahapäh. Pããn hawak doo, ta mamets jesuu nꞌaa paah, tahapäh na-ããj hẽ. Ti asooh tsyt hẽ, baad takamatëh däk."
43,20,8,"Tii bä mꞌ Jesus ma matëg seeh, pooj jé kajaa doo, bajëë suun kän. Ta ti tabahapäh bä kä, Jesus ganä wät do taky dahé kän. Dooh tagahꞌood nä bä sa hã Pꞌop Hagä Do kyy kerih doo gó taherꞌoot doo, Jesus ganä wät da hanäng doo."
43,20,10,Marija Madarẽn hã Jesus kasee do panyyg nꞌaa hahỹỹhTi mꞌ rabajëk sa tób hẽnh.
43,20,11,"Marija Madarẽn baym kamag hood paa noo bä. Aoot mäh. Ta ód gó tanu hyy däk gabaho doo gó tagegꞌããs hyb nꞌaa. Tii bä mꞌ pawóp hẽ ããs tabahapäh. Hewak mä sa saroor. Atꞌoonh mä Jesus kamag nꞌaa basooh do paa bä mꞌ. Ta nuu hẽnh tabanäng hẽnh mä ta seeh, ta tsyym tabanäng hẽnh ta seeh."
43,20,13,Ti mꞌ ããs rabeaanh ta hã:—Hꞌëëd pꞌãã mabaoot? —näk mäh.Ti mꞌ taky hadoo:—Rado hõm wahë ỹ nꞌaa. Dooh ỹ hapëë bä nꞌyy hẽnh rahedꞌoo —näng mä Marija Madarẽn.
43,20,14,Ti mꞌ ta jawén pꞌaa hẽnh tabegãã wät. Tahegꞌããs mä Jesus tii bä hagëët. Dooh mꞌ tahꞌyy ganyy bä Jesus tado bä.
43,20,15,"Ti mꞌ Jesus ky hadoo ta hã:—Hꞌëëd pꞌãã mabaoot? Jaa ta ti mesoos doo? —näng mäh.Ta tii bä joom mahang moo hewꞌëët do tedꞌoo mäh. Ti hyb nꞌaa taky hadoo ta hã:—Õm tado bä ti hado nyyh, maherꞌood hã ỹ nꞌyy hẽnh mamahũũm, ỹ behëën hyb nꞌaa ta kamag nꞌaa —näng mä Marija Madarẽn."
43,20,16,"Ti mꞌ Jesus ky hadoo ta hã:—Marija! —näng mäh.Ti mꞌ Marija ty kawꞌõõd däk ta wë, ti mꞌ Eberew kyy meJudah buuj sa kyyh ti Eberew kyyh. taky hadoo:—Raboni! —näng mäh. “Ma matëg”, tahanäng pé mꞌ tii."
43,20,17,"Ti mꞌ Jesus ky hadoo ta hã:—Moo dëë manä hã ỹỹ —näng mäh. —Dooh Ee wë ỹ ewäd sꞌëëg nä bä. Ahõm hä̃j haa hedo padëëk do sa wë. Hahỹỹ da maherꞌood sa hã këh ỹ nꞌaa: “Ỹ asëëk Yp ỹ wë, bë Yb na-ããj, Pꞌop Hagä Do ỹ hꞌyy kahaꞌeeh doo, bë hꞌyy kahaꞌeeh do wë”, tii da a kyyh —näng mä Jesus ta hã."
43,20,18,Ti mꞌ Marija Madarẽn bajëng Jesus ma matëg sa wë. Takꞌëp Hyb Nꞌaa Jawyk Do tahapäh mä tanooh. Tapanäk sa hã Jesus kyyh.
43,20,19,"Ta ma matëg hã Jesus kasee do panyyg nꞌaa hahỹỹhTi noo gó né hẽ mꞌ, metꞌuuh hã, atsëm, séd hã Jesus ma matëg rakata padëëk. Baad ranoo gatsëë däk ta tëg me tób nooh, sa wahë nꞌaa rajeỹỹm do hyb nꞌaa. Ti mꞌ Jesus kasꞌee gꞌëëd kän sa mahang, ti mꞌ takedëng sa hã:—Tawꞌããts hẽ bë Pꞌop Hagä Do hꞌyyb enꞌyym —näng mäh."
43,20,20,"Takedëng do jawén paa bä tametëëh sa hã ta mooh, ta baa. Takꞌëp ta ma matëg ratsebee bong Jesus Takꞌëp Hyb Nꞌaa Jawyk Do rabahapäh bä kä."
43,20,21,"Pꞌaa hẽnh Jesus ky hadoo sa hã:—Bë Pꞌop Hagä Do hꞌyyb enꞌyym —näng mäh. —Ee ỹ tamejũũ doo da, bë ỹ mejũũ hỹỹ kä —näng mäh."
43,20,22,"Ti mꞌ tapahuunh sa wë, ti mꞌ taky hadoo:—Bë gado Pꞌop Hagä Do Sahee —näng mäh."
43,20,23,"—Bë hyb nꞌaa mabaan bä nesaa do sa mo hajꞌaa, Pꞌop Hagä Do mabaan né sa hã. Bë hyb nꞌaa manabaan bä sa hã, dooh Pꞌop Hagä Do mabaan bä sa hã —näng mäh."
43,20,24,"12 hedoo do sa seeh, Toméh häd näng doo, “Kawareeh” ramaneëënh doo, dooh sa mahang Jesus kasee bä. Ti mꞌ ta wób rabaherꞌoot bä Jesus Takꞌëp Hyb Nꞌaa Jawyk Do rahapäh doo, dooh taky dahé bä.—Atapuwa tyw nꞌaa ỹ nahapëë bä ta moo hã, moh ỹỹ me ỹ manepꞌaa bä atapuwa tyw nꞌaa ta moo hã, ta baa rejooh do tyw nꞌaa na-ããj hẽ, dooh ỹ ky dahé bä! —näng mä Toméh."
43,20,26,"Ti mꞌ metꞌuuh see hã, pꞌaa hẽnh ta ma matëg rakata pꞌëë tób gó. Toméh sa sii kä. Noo gatsëë né paawä tób, Jesus kasꞌee gꞌëëd kän sa mahang, ti mꞌ takedëng sa hã:—Bë Pꞌop Hagä Do hꞌyyb enꞌyym —näng mäh."
43,20,27,"Ti mꞌ Toméh hã taky hadoo:—Mamepꞌaa hahỹỹh —näng mäh. —Mahegãã moh ỹỹ. Magadahëë a mooh, mamepꞌaa bah ỹỹ bä —näng mäh. —Maky sëëw manäh! Maky dahé! —näng mä Jesus Toméh hã."
43,20,28,"Ti mꞌ Toméh ky hadoo:—Wahëh ỹ nꞌaa, Pꞌop Hagä Do ỹ hꞌyy kahaꞌeeh do õm! —näng mä Toméh kyyh."
43,20,29,Ti mꞌ Jesus ky hadoo ta hã:—Ỹ mahapäh do hyb nꞌaa mawén ky daheeh. Pꞌop Hagä Do ky nꞌaa edëng da jé ỹ ranahapëë né paawä ky dahꞌeeh doo —näng mä Jesus.
43,20,30,Hajõng nä Jesus pehuunh ta ma matëg rabahapäh bä. Dooh ta ti takerii bä hahỹỹ hã.
43,20,31,"Hahỹỹ hã kerih do wén kerii wät, Jesus ti Kristo, Pꞌop Hagä Do Hꞌyyb Däng Doo, Pꞌop Hagä Do Tꞌaah bë ky daheeh hyb nꞌaa. Ta hã bë hꞌyy kae bä, bë dꞌ edëb hadꞌyyt hẽ Pꞌop Hagä Do wë Jesus hyb nꞌaa."
43,21,1,"Karajꞌaa nabyy hã Jesus kasꞌee wät do panyyg nꞌaa hahỹỹhTa jawén Jesus kasꞌee wät pꞌaa hẽnh ta ma matëg sa hã karajꞌaa TiberijasKarajꞌaa häd see Garirej, ta häd see Genesaréh. Tamawoob hẽ ta häd. häd näng do nabyy me. Hahỹỹ dꞌ paah:"
43,21,2,"Simaw Peed häd näng doo, Toméh “Kawareeh” ramaneëënh doo, Natanajéw häd näng doo panang Kanah, Garirej häj nꞌaa bä hana doo, Sebedew häd näng do taah, pawóp hẽ Jesus ma matëg wób, séd hã rababoo däk."
43,21,3,"Ti mꞌ Simaw Peed ky hadoo sa hã:—Tahꞌỹỹb ỹ esꞌaak —näng mäh.—Ej. A sii ãã bahꞌũũm —näk mä ta wób sa kyyh.Ti mꞌ rabawꞌëënh. Hꞌoo yb gó ragatsëg tꞌoonh. Ti mꞌ rabesaag kän. Resaag hadꞌyyt hẽ paawä atsëm, dooh sa mo hajꞌaa péh."
43,21,4,Bäp paa Jesus bagꞌëëd kän karajꞌaa takëën hã. Dooh ta ma matëg rahꞌyy genä bä Jesus tado bä.
43,21,5,"Ti mꞌ, tii bꞌ naa Jesus naëënh:—Najis haa —näng mäh. —Äkä, bë mo hajꞌaa? —näng mäh.—Tabadꞌop hẽ ãã mo hajꞌaa —näk mä sa kyyh."
43,21,6,"Ti mꞌ taky hadoo:—Tawꞌããts hẽ hub hẽnh tabanäng hẽnh bë datu karahi, tii bä bë mo hajꞌaa enäh da —näng mäh.Tii dꞌ rabadꞌoo bä kä, hajõng tahꞌỹỹb karahi gó. Dooh rahaja bä rejꞌooj nä bä, takꞌëp hajõng do hyb nꞌaa tahꞌỹỹb."
43,21,7,"Ti mꞌ Jesus ma matëg baad Jesus kamahä̃n do ky hadoo Peed hã:—Jesus, Hyb Nꞌaa Jawyk Do né tii —näng.Ti mꞌ Simaw Peed häd näng do maa napäh bä kä Jesus tii, tahanäng doo, nayyw hẽ tadadäg däk ta hatsë pooj jé tado nyyh dó. Ti tabahop tame, Jesus wë tabatsóm hõm hyb nꞌaa. Ta wób ahꞌũũm ta jawén hꞌoo gó. Edah ta nabyyh. 100 meet tahyb nꞌaa péh. Ti hyb nꞌaa karahi rabejoonh tame naa."
43,21,9,"Rakajaa bä kä ta nabyy me, tëëg sëh hahõng do rahapäh. Tahꞌỹỹb kejä ta jó. Pawóp na-ããj pãw tii bꞌ hatoonh."
43,21,10,Ti mꞌ Jesus ky hadoo sa hã:—Bë mana tahꞌỹỹb bë mo hajꞌaa wób —näng mäh.
43,21,11,"Ti mꞌ Simaw Peed gatsëk hꞌoo gó. Tii bꞌ naa tabejꞌooj nä kän karahi. Hajõng tahꞌỹỹb hewꞌäp do ta gó. 153 tahꞌỹỹb. Jawyg né paawä, dooh karahi gekog boo bä."
43,21,12,"Ti mꞌ Jesus ky hadoo sa hã:—Bꞌëëp bë ana, bë awëëh —näng mäh.Hꞌyyb eꞌỹỹm “Jaa õm?” rawén neaanh. Jesus, Takꞌëp Hyb Nꞌaa Jawyk Do né sa hã."
43,21,13,"Ti mꞌ Jesus bado däk pãw, tahꞌỹỹb daheeh, ti mꞌ tabanꞌoo däk sa hã. Tamawoob nuu me däg tii, Jesus kasee do sa hã, taganä wät do jawén paa bä."
43,21,15,"Peed sii Jesus herꞌoot do panyyg nꞌaa hahỹỹhRabahaja däk bä rawëh doo, Jesus ky hadoo mä Simaw Peed hã:—Simaw, Jowãw tꞌaah, ta wób ỹ rakamahä̃n do bahä̃nh ỹ makamahä̃n? —näng mäh.—Ỹỹ —näng mä Peed. —Mahapäh né hẽ õm ỹ genꞌaak —näng mäh.Ti mꞌ Jesus ky hadoo:—Mahagãã masãh ỹ bꞌéé taah hedo padëëk doo —näng mäh."
43,21,16,"Pꞌaa hẽnh Jesus beaanh ta hã:—Simaw, Jowãw tꞌaah, ỹ né makamahä̃n? —näng mäh.Ti mꞌ Peed ky hadoo:—Ỹỹ —näng mäh. —Mahapäh né hẽ õm ỹ genꞌaak —näng mäh.Ti mꞌ Jesus ky hadoo:—Mahagãã masãh ỹ bꞌéé hedo padëëk doo —näng mäh."
43,21,17,"Ti mꞌ tamawoob nuu me däg kä tabeaanh ẽnh:—Simaw, Jowãw tꞌaah, ỹ né magenꞌaak? —näng mäh.Peed hyb nꞌaa tón wät mä tamawoob nuu me, “Ỹ makamahä̃n?” tahanäng do hyb nꞌaa. Ti mꞌ taky hadoo:—Hyb Nꞌaa Jawyk Doo, —näng mäh —sahõnh hẽ mabahapäh. Mahapäh né hẽ õm ỹ genꞌaak doo —näng mäh.Ti mꞌ Jesus ky hadoo:—Mahagãã masãh ỹ bꞌéé hedo padëëk doo —näng mäh."
43,21,18,"—Né hup ỹ né hẽ hahỹ ỹ herꞌoot doo: Mapapunh nä bä mabehenꞌyyh, mabahehꞌũũm mahꞌyyb däng doo hẽnh. Mawahꞌëë däk bä kä, madajoom da a mooh, õm da ramawꞌyyd däk, makanarẽn hẽnh õm da ramahũũm —näng mä Jesus ta hã. Ta tii dꞌ tawén herꞌoot, tametëëh hyb nꞌaa nyy da Peed dajëp, tadajëp do hã Pꞌop Hagä Do kawehëë däk hyb nꞌaa.Ti mꞌ Jesus ky hadoo Peed hã:—Hamäh, jawén ỹ ahõm —näng mäh. Jesus ma matëg baad Jesus kamahä̃n do panyyg nꞌaa hahỹỹhDawë hã Jesus sii Peed bawät bä kä, ta jawén pꞌaa hẽnh tabegãã wät. Tahapäh Jesus ma matëg baad Jesus kamahä̃n do sa jawén hana doo. Ti né hẽ ta ti Jesus ma matëg Pas-kowa tä nꞌaa rabawëh noo gó pꞌeets hẽ takatahã däk Jesus hã, “Jaa ti õm haëënh doo, Hyb Nꞌaa Jawyk Doo”, heaanh doo. Ta ti Peed bahapäh bä, tabeaanh mä Jesus hã:—Hꞌëëd hado da ër jawén hana do hã? —näng mäh. Ti mꞌ Jesus ky hadoo:—Ỹ karẽn bä paawä tanadajëb bä, pꞌaa hẽnh hỹ pong jé naa ỹ bahyng bä kä, hëd nꞌaa ti a hã? Ỹ karẽn ti õm hëp ỹ hata hadꞌyyt hẽ —näng mä Jesus Peed hã. Ta tii dꞌ Jesus herꞌoot do hyb nꞌaa, raherꞌood hõm kän Jesus ma matëg sa mahang, dooh mꞌ ta ti Jesus ma matëg dajëb bä. Dooh tii dꞌ Jesus edo bä. Jããm hẽ hahỹỹ da Jesus kyyh: “Ỹ karẽn bä paawä tanadajëb bä, pꞌaa hẽnh hỹ pong jé naa ỹ bahyng bä kä, hëd nꞌaa ti a hã”, näng paa mꞌ Jesus ta hã. Ỹ né hẽ ti ta ti ta ma matëg. Ỹ né hẽ ta ti Jesus ky nꞌaa herꞌoot doo. Ỹ né hẽ hahỹ ta ky nꞌaa herii wät doo. Baad ỹ bahapäh, te hub né hẽ sahõnh hẽ ta ky nꞌaa ỹ erii wät doo."
43,21,25,"Hajõng Jesus moo wäd wät do ỹ nerii wät doo. Hã ỹỹ, ji erii bä paawä sahõnh hẽ, dooh paawä badäk hahỹ tahaja wäd bä ta tyw nꞌaa, ji erii bä sahõnh hẽ. Jããm hẽ kä."
44,1,1,"Jesus mejũũ do ramoo bok do paa panyyg nꞌaa hahỹỹh1 Teopiro, õm ti ỹ ma erih. Pooj jé ỹ erii wät doo gó, ỹ erii wät sahõnh hẽ Jesus mo hajꞌaa paah, tama metëëk do paa na-ããj hẽ, hỹ pong jé Jesus basꞌëëg kän Pꞌop Hagä Do anꞌoo bä. Hỹ pong jé tabasëëk do pooj jé, Pꞌop Hagä Do Sahee kyy gó, tamejũũ do sa hã, tasëëw hõm do sa hã, Jesus maherꞌood hõm nyy dꞌ rabadꞌoo da. Sahõnh hẽ ti ỹ erii wät, pooj jé ỹ erih do hã.Rukas ti mo hajꞌaa hahỹ kerih doo. Jesus ky nꞌaa hanäm do tii, pooj jé terii wät doo."
44,1,5,"Hahỹ né hẽ ti ỹ herꞌoot do paah: “Jowãw nu gahemꞌuun do nu gemuun wät naëng me. Dooh ta ä̃h hajõõ bä, bë hã Pꞌop Hagä Do banoo ta Sahee bë hꞌyyb tym gó, bë tahꞌyyb mahũũm hyb nꞌaa” —näng mä Jesus ta mejũũ do sa hã."
44,1,6,"Ti mꞌ ta see pé noo gó, rakata padëëk bä séd hã, tamehejꞌũũ do reaanh Jesus hã. Hahỹỹ dꞌ mä sa kyyh:—Hahỹỹ hã mabanoo ãã hã, Isaraéw buuj hã, ãã wahë nꞌaa, ãã tabahagꞌããs hyb nꞌaa? —näk mä sa kyyh ta hã."
44,1,7,"Ti mꞌ Jesus ky hadoo sa hã:—Dooh bë panyyg enäh do jawén tado bä, Ee ky däng do heen nꞌaa ta hejój hã. Dooh ti hyb nꞌaa tado bä."
44,1,8,"Pꞌop Hagä Do Sahee bajëë suun bä bë hꞌyyb tym gó, tii bä da bë hꞌyyb tym hejoonh, këh ỹ nꞌaa bë baherꞌoot hyb nꞌaa. Këh ỹ nꞌaa bë herꞌood da panang Jerusarẽnh bä, Judah häj nꞌaa bä, Samarija häj nꞌaa bä na-ããj da. Badäk hahỹ hawꞌããts hẽ da bë baherꞌoot këh ỹ nꞌaa —näng mä Jesus kyyh sa hã."
44,1,9,"Ti mꞌ ta ti taherꞌoot do jawén paa bä kä mꞌ, Pꞌop Hagä Do masäg kän hỹ pong jé. Sa matym gó né hẽ tabasëëk. Wë puh ejën wät mä rawén nahapëë wäd kän. Rabahagꞌããs bä Jesus hasëëk doo, nayyw hẽ mꞌ rakasee pawóp hẽ ajyy sa pa. Hewak mä sa saroor. Ããs mä tii. Ti mꞌ ããs raky hadoo sa hã:—Hëd nꞌaa babä bë babꞌëëh, wë hã bë bahegꞌããs, Garirej buuj? —näk mäh. —Ti né hẽ Jesus bë mahang hawät doo, hỹ pong jé hasëëk doo, ti né hẽ da paa me hahyng. Bë hapäh do hadoo tabasëëk, ti hadoo né da tabahyng pꞌaa hẽnh —näk mä ããs sa kyyh sa hã."
44,1,12,"Ikarijot jawén buuj resoos do panyyg nꞌaa hahỹỹhTi mꞌ, tii bꞌ naa, waëë joom oriib banäng doo bä naa, rababaaj nä Jerusarẽnh panang hẽnh. Dawëë nado mꞌ tii. Judah buuj sa hã Mosees ky nꞌaa jawꞌyyk do tanoo do rabehebꞌooh do Saab hã, ti pénh mä tii."
44,1,13,"Ti mꞌ rakajaa bä mꞌ, rabajëë pꞌëë mä ta gawakõ pꞌop gadäk doo gó, rabahejꞌeenh doo hẽnh. Hahỹỹ dꞌ paa mꞌ kata jꞌeenh do sa häd: Peed, Jowãw, Tsijaag, Ãn-Deréh, Pirip, Toméh, Batoroméw, Matew, Tsijaag Aw-Pew tꞌaah, Simaw Serot, Tsijaag tꞌaah."
44,1,14,"Sahõnh hẽ ta ti rakahetꞌaa, Jesus wakããn, Marija Jesus ỹỹn, ỹỹj wób sa sii, séd hã raky nꞌaa etsẽẽ hyb nꞌaa."
44,1,15," Ti mꞌ, ta see pé noo gó Jesus hã hꞌyy kaꞌeeh do rakataa séd hã. 120 hyb nꞌaa hadoo mä ti kata padꞌëëk doo. Ti mꞌ Peed basꞌëëg gëët sa mahang, ti mꞌ taky hadoo sa hã:—Bë maa newë këh ỹỹ, wakãn haa —näng mäh. —Pꞌooj ub ër wahë makũ Dawi häd näng doo, Pꞌop Hagä Do Sahee kyy gó taherꞌoot Ikarijot makũ ky nꞌaa, Pꞌop Hagä Do kyy kerih do paa gó. Dawi erih do paah, Pꞌop Hagä Do kyy kerih doo gó, ti dꞌ né paa ky nꞌaa. Jesus maso däk do metëë nꞌaa ti Ikarijot. Series,  Ãã see paa né tii, ãã kanatëë paah. Jesus majĩĩ sa moo gó tanꞌoo däk do säm nꞌaa me tametsꞌẽẽ hõm tób hood panꞌaa. Ti mꞌ ta jawén tabadëë hyng pꞌop naa ta nuu paa me. Sahõnh mä taganabäh hõm. Ta jꞌaa tyd mä gatsëk. Ti mꞌ sahõnh hẽ Jerusarẽnh buuj raky nꞌaa napäh bä mꞌ, ta häd ramaneëënh “ta majyyw hood” ta tób hood paah. Sa kyy me ramaneëënh Akaredãm —näng mä Peed kyyh."
44,1,20,Ti mꞌ taky hadoo ẽnh:Saaw-Mo see hã takerii däk hahỹỹ da:
44,1,21," Ti mꞌ Peed ky hadoo:—Ti hyb nꞌaa, tawꞌããts hẽ ër esoos hapäh do seeh, Jesus Jowãw nu gahemꞌuun do nu gemuun noo gó, Jesus hawät noo gó ãã mahang, tabasëëk jawén paa bä hapäh doo. Ti né hẽ da ãã ky hata. Ãã sii herꞌoot do panꞌaa, Jesus ganä wät do tadajëp jawén paa bä ky nꞌaa —näng mä Peed kyyh sa hã. Series, "
44,1,23,"Ti mꞌ rahꞌyy kajäk pawóp hẽ ajyy. Hahỹỹ dꞌ paa mꞌ sa häd: Joséh, Bar-Saba ramaneëënh doo ta häd see ramaneëënh Jus-To. Ta see häd mä Matsijas."
44,1,24," Ti mꞌ hahỹỹ da Jesus hã hꞌyy kaꞌeeh do raky nꞌaa etsẽẽ:—Jesus, baad mahꞌyyb hapäh ãã sahõnh hẽ —näk mäh. —Mametä jaa ta ti masëëw däk do jawén buuj, mamejũũ do see tabadoo hyb nꞌaa ta jawén buuj. Dooh makũũ mamejũũ do see tado wäd bä. Ahõm nesaa do tamoo wät do säm tagadoo hẽnh —näk mä sa kyyh Jesus hã. Series, "
44,1,26,"Ti mꞌ pä taah hã raberii padëëk sa häd. Ti mꞌ ramekuuj bong pä taah, ti mꞌ pä tꞌaah adëë hyng tũũ. Ti mꞌ rabahegꞌããs. Matsijas häd mä ta hã. Ti hyb nꞌaa 12 rabado däg kän pꞌaa hẽnh Jesus mejũũ doo."
44,2,1,"Jäm Pẽn-Tekos häd näng do noo gó Pꞌop Hagä Do Sahee bahyng do panyyg nꞌaa hahỹỹhTi mꞌ, jäm Pẽn-Tekos häd näng do noo gó mꞌ, séd hã mꞌ sahõnh hẽ Jesus hã hꞌyy kaꞌeeh do rakata padëëk sét tób yt hã. Ti mꞌ nayyw hẽ, hỹ pong jé naa ky ganä däk bahꞌood takꞌëp hana do ky hadoo mäh. Tób rayd tꞌoonh do hawꞌããts hẽ mꞌ maa ena ta ti kyyh. Ti mꞌ rabahapäh, tëëg hõõ hadoo mä tabehũũm sa hã. Ti mꞌ sahõnh hẽ katꞌaa do sa hꞌyyb tym gó Pꞌop Hagä Do Sahee bajëng, tabanyy däk hyb nꞌaa. Baad mä sa hꞌyyb tamahũũm. Ti mꞌ radu doo ta wób sa kyy me rerꞌoot doo. Pꞌop Hagä Do Sahee anoo do hadoo sa hã, ti hadoo né mꞌ rerꞌoot. Ti noo gó mꞌ ti abong mä Jerusarẽnh panang bä Judah buuj, Pꞌop Hagä Do hyb nꞌaa jewꞌyyk doo, badäk hahỹ hawꞌããts hẽ häj nꞌaa bä naa hanꞌaa doo. Ti mꞌ bahꞌood hadoo do kyyh ramaa napäh bä mꞌ, séd hã mꞌ rakata padëëk. Ramaa napäh Jesus hã hꞌyy kaꞌeeh do ramerꞌoot mä sa kyy me. Sahõnh hẽ häj nꞌaa sꞌee hẽnh hanꞌaa do sa kyy me mꞌ ramerꞌoot. Ti hyb nꞌaa mꞌ rameuuj bong. Takꞌëp rameuuj bong mäh. Ti mꞌ raky hadoo:—Hꞌëëd hado hỹỹ éh? —näk mäh. —Sahõnh hẽ herꞌoot doo, Garirej häj nꞌaa buuj né ti hỹỹh —näk mäh. —Hꞌëëd hyb nꞌaa ti rabahajaa sahõnh hẽ ër kyyh rerꞌood bä? Ër maa napäh rerꞌoot do ër kyyh —näk mä sa kyyh. —Ër mahang ti abong Par-Tos häj nꞌaa babuj nꞌaa, Medija häj nꞌaa bä naa, Mesopotãm babuj nꞌaa, Judah häj nꞌaa bä naa, Kapados häj nꞌaa babuuj, Põn-Tus häj nꞌaa babuuj, Asija häj nꞌaa babuuj, Pirikija häj nꞌaa bä naa, Pam-Pirija häj nꞌaa bä naa, Esit häj nꞌaa bä naa, Ribija häj nꞌaa Sirené nedaa bä naa ta wób —näk mäh. —Ti abong na-ããj hẽ panang Roma häd näng doo bä naa ta wób. Ër mahang ti abong Judah buuj hehꞌäät ub doo. Ta wób Judah buuj nadoo do né paawä, Mosees ky nꞌaa jawꞌyyk do raky daheeh Judah buuj rabahedꞌoo doo da. Tsyt dëëg hã, Keret häd näng doo bä naa ta wób. Arab häj nꞌaa babuuj ta wób. Ër sahõnh hẽ ër maa napäh ër kyy me Pꞌop Hagä Do takꞌëp hajꞌap do mo hajꞌaa rerꞌoot doo —näk mä sa kyyh. Ti mꞌ sahõnh hẽ rahꞌyyb manepëë bong. Rameuuj bong mäh. Ti mꞌ sa da hadoo do hã rabeaanh:—Hꞌëëd hado hahỹỹ éh? —näk mäh. Dooh. Ti aꞌoom sa hꞌyyb —näk mä ta wób. Raky nꞌaa ejꞌees mäh."
44,2,14,"Ti mꞌ Peed, 11 hedoo do Jesus mejũũ do wób, sa sii tabasꞌëëg gëët. Ti mꞌ kata padꞌëëk do sa hã tabaherꞌoot. Takꞌëp mä ta kyyh. Ti mꞌ taky hadoo:—Judah buuj, wakãn haa, Jerusarẽnh buuj na-ããj hẽ, baad bë maa newë bë ỹ maherꞌoot doo —näng mäh. —Ỹ herꞌoot bë hã hahỹ bë hapäh do ky nꞌaa —näng mäh."
44,2,15,"—Haꞌoom doo, bë edꞌoo hahỹ ajyy. Dooh raoom bä. Bäp paa nä. Dooh ji aoom bä nayyw hẽ bäp paah."
44,2,16,"Hahỹ bë hapäh doo, Pꞌop Hagä Do ky nꞌaa rod Jowéw häd näng do herꞌoot do paah. Hahỹỹ da mꞌ ta kyyh:"
44,2,17,"“Sahõnh hẽ tagawatsig pooj jé,näng mä Pꞌop Hagä Doo,ỹ anoo da Sahé ỹỹ sahõnh hẽ badäk hahỹ hawꞌããts hẽ habong do sa hã.Bë taah, bë toog na-ããj hẽ raherꞌoot da ta jawén ganyyh do ky nꞌaa.Sꞌëëh hadoo da pahëëw sa hã.Wahëh sꞌëëh enäh da. Wë ỹ moo bok do sa hã né da ỹ banoo da ti noo gó Sahé ỹỹ.Ỹ anoo ajyy sa hã, ỹỹj sa hã na-ããj hẽ.Ti hyb nꞌaa ta jawén ganyyh do panꞌaa raherꞌoot da."
44,2,19,"Wë hã ỹ pehuunh da takꞌëp hadꞌop doo.Tũũ ta heen nꞌaa ỹ metëëh da.Majyyw, tëëg hõõh, atsyg na-ããj hẽ ỹ metëëh da. Takꞌëp Hyb Nꞌaa Jawyk Do ahyng do pooj jé,ti noo gó né hẽ, papỹỹj badagyb däk da.Kamarab ty hahiin majyyw hado däk da.Takꞌëp da tabanäm, hetsooh né hẽ da,gabarëëh do bag hadoo, Takꞌëp Hyb Nꞌaa Jawyk Do hahyng noo gó."
44,2,21,
44,2,22,"Ti mꞌ Peed ky hadoo ẽnh:—Isaraéw buuj, bë maa newë hahỹỹh —näng mäh. —Jesus Nasaréh buuj pehuunh takꞌëp hadoo doo. Tametëëh Pꞌop Hagä Do hejój. Pꞌop Hagä Do né hẽ ti hanoo ta ti ta hã, baad Pꞌop Hagä Do hꞌyyb däng ta hã ji bahapäh hyb nꞌaa. Bë hapäh né hẽ tii. Ti né hẽ Jesus ranꞌoo däk do bë moo gó, pꞌooj ub Pꞌop Hagä Do hꞌyyb däng do hadoo né hẽ. Ti né hẽ Jesus bë dajꞌëëp doo, bë epëëm däk doo. Ajyy Pꞌop Hagä Do ky nꞌaa jawꞌyyk do ky nadahꞌeeh do bë mejũũ repëëm däk."
44,2,24,"Tii da bë badoo né paawä, Jesus ganä wät dejëp do mahang Pꞌop Hagä Do anꞌoo bä. Tadajëp jawén paa bä, edëb wät Pꞌop Hagä Do anꞌoo bä. Tii dꞌ tawén dꞌoo, dooh dajëb haja bä tajꞌaa ketsëë bä Jesus hã."
44,2,25,"Hahỹỹ da ër wahë makũ Dawi herꞌood däk do paa Jesus ky nꞌaa:“Matym ỹỹ gó Takꞌëp Hyb Nꞌaa Jawyk Do ỹ hapäh hadꞌyyt hẽ,pój ỹỹ jé tabahõm. Hup ỹỹ hẽnh tabawät do hyb nꞌaa, dooh ỹ hꞌyyb eỹỹm bä."
44,2,26," Ti hyb nꞌaa ỹ hꞌyy gadajang,ti hyb nꞌaa ỹ ma ejäm ỹ tsebé do hyb nꞌaa.Dooh kamak ỹ nꞌaa meréd bä ỹ radakä jëng doo hẽnh.Dooh manꞌoo bä a karom tsyt hẽ a wë moo wät do ta kamag nꞌaa karejã bä.Ti hyb nꞌaa, dooh ỹ eỹỹm bä ỹ dajëb né paawä. Series, "
44,2,28, näng mä Dawi Jesus ky nꞌaa hã.
44,2,29,"Ti mꞌ Peed baherꞌoot ẽnh sa hã:—Wakãn haa —näng mäh. —Wyt ta maab hẽ ti ỹ herꞌoot do bë hã. Ër wahë makũ Dawi, ta ti herꞌoot do paah, dajëp. Radakä jëng. Da hẽ ti anäng nä ër panang bä ta kamag nꞌaa paa hood."
44,2,30,"Noo ese ti Dawi makũũh, Pꞌop Hagä Do ky nꞌaa rod seeh. Dooh ta daaj hẽ ta ky nꞌaa taherꞌood bä. Tahapäh né hẽ ky kanehꞌỹỹt doo me Pꞌop Hagä Do ky nꞌaa enooh do paa ta hã. Ti awät, Pꞌop Hagä Do ky nꞌaa enooh ta hã, Dawi panaa see ër wahë panꞌaa tabahadoo hyb nꞌaa ta jawén buuj. Ta jawén hawät do tahapäh do hyb nꞌaa Dawi makũ wén herꞌood däk, Kristo, Pꞌop Hagä Do Hꞌyyb Däng Do ky nꞌaa, Kristo dajëp do jawén paa bä ganä wät do ky nꞌaa. Dooh Pꞌop Hagä Do Hꞌyyb Däng Do radakä jëng doo hẽnh tayyw bä, tanooh. Dooh ta kamag nꞌaa karejã bä, tanooh."
44,2,32,"Ta ti Jesus, ta ky nꞌaa bë hã ỹ herꞌoot doo, ti né hẽ Pꞌop Hagä Do anꞌoo bä edëb wät pꞌaa hẽnh. Taganä wät jawén paa bä, ãã sahõnh hẽ ãã bahapäh, ta ky nꞌaa ãã wén maherꞌoot."
44,2,33,"Hỹ pong jé tabasëëk Pꞌop Hagä Do anꞌoo bä. Pꞌop Hagä Do hub hẽnh tabasooh Pꞌop Hagä Do anꞌoo bä, ta sii tabagꞌããs hyb nꞌaa. Tii bä ta Yb anꞌoo däk ta Sahee ta hã, ër hã taky nꞌaa enooh do paah. Ti né hẽ hỹỹ kä tanoo do ãã hã kä. Ti né hẽ ti bë maa newëë doo, babä bë hapäh doo. Dooh Dawi makũ hỹ pong jé hasëëk do tado bä. Ti hadoo né hẽ hahỹỹ da ta kyyh:Tii da né Peed kyyh Dawi erih do paa hã Pꞌop Hagä Do kyyh."
44,2,36,"Ti mꞌ Peed ky hado kän sa hã:—Isaraéw buuj, wakãn haa, bë ỹ maherꞌoot baad ub, bë sahõnh hẽ baad bë bahapäh hyb nꞌaa ti hahỹỹh: Ta ti Jesus, bë epëëm däk doo, Pꞌop Hagä Do anꞌoo däk takꞌëp hyb nꞌaa jawyk tabado däk hyb nꞌaa, Kristo, Pꞌop Hagä Do Hꞌyyb Däng Do tabado däk hyb nꞌaa na-ããj hẽ —näng mä Peed kyyh."
44,2,37,"Ti mꞌ katꞌaa do ramaa napäh bä mꞌ Peed kyyh, takꞌëp mä rahꞌyy ketón bong. Ti mꞌ rabeaanh Peed sa hã:—Wakãn haa, —näk mäh —nyy da ër badꞌoo hỹỹ kä?"
44,2,38,"Ti mꞌ Peed ky hadoo:—Tawꞌããts hẽ bë hꞌyy kawareem Pꞌop Hagä Do wë. Tawꞌããts hẽ Jesus Kristo häd gó bë ranu gemuun hõm, ta ti heen nꞌaa. Tii da nesaa do bë hꞌyyb tym gó hanäng do Pꞌop Hagä Do awug hõm da. Tii bä da tanoo da ta Sahee bë hã —näng mäh."
44,2,39,"—Bë hã, bë panaa hã, ta wób hã na-ããj hẽ dawëë habong do Pꞌop Hagä Do mahä̃nh taky nꞌaa enooh paa ta Sahee. Sahõnh hẽ tanaëënh do sa hã taky nꞌaa enooh ta tii —näng mä Peed kyyh kata padëëk do sa hã."
44,2,40,"Ti mꞌ hajõng Peed herꞌoot nä sa hã. Takꞌëp tabetsẽẽ sa hã rahꞌyy kawereem hyb nꞌaa. Hahỹỹ da ta kyyh:—Bë kedëëb, ky nesꞌaa do sa nemuun bë Pꞌop Hagä Do narejãã hyb nꞌaa —näng mäh."
44,2,41,Ti mꞌ ranu gemuun hõm mä Peed herꞌoot do gadꞌoo doo. Kata däg kän mä Pꞌop Hagä Do hã hꞌyy kaꞌeeh do sa hã. Kata däk doo kä ti noo gó tahyb nꞌaa pé 3 miw.
44,2,42,"Baad mä rahyb nꞌaa matakëë 12 hedoo do Jesus mejũũ do rama metëëk do hã. Séd hã hadꞌyyt hẽ rababong. Pꞌop Hagä Do sii raberꞌoot, ta hã raky nꞌaa etsẽẽ. Raganebäh hõm pãw, sahõnh hẽ rabawa, Jesus sa hyb nꞌaa dajëp do rahyb nꞌaa esee hyb nꞌaa."
44,2,43,"Hajõk do rameuuj bong mä Jesus mejũũ do rametëëk doo, rapehuunh do hyb nꞌaa. Takꞌëp né hẽ rapehuunh mäh."
44,2,44,"Séd hã rababok Jesus hã hꞌyy kaꞌeeh doo. Sahõnh hẽ sa ma sa hã né hẽ rabetyn. Ti mꞌ resꞌëëm sa ma sa wë hanäng doo. Ta säm retyn hõm mä sahõnh hã, wë bedoh do sa hã."
44,2,46,"Pꞌop Hagä Do tób nꞌaa wahoo gó, séd hã Jesus hã hꞌyy kaꞌeeh do rakahetꞌaa hadꞌyyt hẽ. Sa tób yt hã séd hã sa tä rabawëh, sa waa rabawa, rahꞌyyb tsebé do hyb nꞌaa, baad tabahadoo do hyb nꞌaa sa hꞌyyb. Pꞌop Hagä Do rama ejäm, Pꞌop Hagä Do rajꞌaa etsë do ky nꞌaa raherꞌoot. Sahõnh hẽ ta wób ragenꞌaak Jesus hã hꞌyy kaꞌeeh doo. Ti mꞌ Jesus anꞌoo bä ta hã hꞌyy kaꞌeeh do kahũũm magyys hẽ."
44,3,1,"Kꞌyy gadóm do Peed haso däk do panyyg nꞌaa hahỹỹhTi mꞌ ta see pé noo gó, tug bä, Peed Jowãw daheeh rabahꞌũũm Pꞌop Hagä Do tób nꞌaa hẽnh, Pꞌop Hagä Do hã Judah buuj raky nꞌaa hetsẽ do heen nꞌaa gó mꞌ. Tób wahoo nꞌaa hadë noo bä ajꞌyy kꞌyy gadóm do bahäng. Ta hã dꞌ né hẽ tahenäng noo gó. Ta noo “Hanäm Doo” ramaneëënh doo bä tabahäng. Tꞌĩĩ hẽnh ramana hadꞌyyt hẽ, dajẽẽr tabetsẽẽ hyb nꞌaa hejëng do sa hã."
44,3,3,"Ti mꞌ tabahapäh bä Peed Jowãw daheeh hajëë pꞌëë doo, tetsẽẽ mä sa hã."
44,3,4,"Ti mꞌ rabahegꞌããs ta hã, ti mꞌ Peed ky hadoo:—Mahegãã ãã wë —näng mäh."
44,3,5,Ti mꞌ ajꞌyy hyb nꞌaa matakä däk mäh. Ranoo tedꞌoo dajẽẽr ta hã.
44,3,6,"Ti mꞌ Peed ky hadoo ta hã:—Dooh wë ỹ hanäng pé kꞌããts tëg gabarëëh doo, hewak do na-ããj hẽ. Wë ỹ hanäng do ỹ anoo da Jesus Kristo, Nasaréh buuj ky gabuuj: Awäd däg! —näng mäh."
44,3,7,Tii bä mꞌ Peed moo ejꞌooj sëëk mäh. Ta hub me mꞌ tamoo ejꞌooj sëëk. Ti mꞌ nayyw hẽ ta tsyym bahub däk.
44,3,8,"Tabasꞌëëg gëët bä getsëg wät mäh. Ti mꞌ tadu doo tabawäd däk. Ajëë suun kän mä sa sii Pꞌop Hagä Do tób nꞌaa wahoo gó, awäd däk mäh, getsëk mä tawäd bä. Pꞌop Hagä Do mꞌ tajꞌaa etsëë wät."
44,3,9,"Ti mꞌ sahõnh hẽ rabahapäh bä hawäd däk doo, Pꞌop Hagä Do tajꞌaa etsëë däk bä, raky hadoo:—Ti né paa ër hepꞌëëh doo, tób noo bä “Hanäm Do” häd näng doo bä hahäng doo, dajẽẽr hetsẽ doo —näk mä sa kyyh.Ti mꞌ rahyb nꞌaa meuuj bong mä hawäd däk do hyb nꞌaa."
44,3,11,"Ti mꞌ ta tii kä ajꞌyy hawäd däk doo, dooh mꞌ teréd bä Peed Jowãw daheeh. Ti mꞌ sahõnh hẽ tꞌĩĩ hẽnh rawajꞌaa padëëk, rahegꞌããs hyb nꞌaa. Saromãw häd näng doo bä rababꞌëëh."
44,3,12,"Ti mꞌ Peed rababꞌëëh bä mꞌ ranu sabug däk. Ti hyb nꞌaa mꞌ Peed ky hadoo sa hã:—Isaraéw buuj —näng mäh. —Hꞌëëd hyb nꞌaa bë meuunh? Hꞌëëd hyb nꞌaa ãã wë bë bahegꞌããs? Ãã ky gabuuj bë edꞌoo, baad Pꞌop Hagä Do hã ãã hꞌyy kasadä do hyb nꞌaa bë edꞌoo, ti ajꞌyy bawäd däk —näng mäh."
44,3,13,"—Pꞌop Hagä Doo, Abaraãm, Isak, Jakóh rahꞌyy kahaꞌeeh doo, ër wahë makũ rahꞌyy kahaꞌeeh doo, ti hanoo takꞌëp Jesus kawehëë däk hyb nꞌaa. Ti né hẽ bë anꞌoo däk paa ta wób sa moo gó tadajëp hyb nꞌaa. Baad né paawä Pirato beréd hõm tabahõm, bë ty nꞌaa gesꞌyyk. Bë hꞌyy kawareem baad hadꞌop do wë, Pꞌop Hagä Do karẽn doo da hawät do wë. Bë mejũũ Pirato beréd hõm ta da hadoo do dahejꞌëëp doo, Jesus jawén buuj. Bë dajꞌëëp paa ji hedꞌëëp doo. Ti hadoo né hẽ, Pꞌop Hagä Do anꞌoo bä taganä wät pꞌaa hẽnh. Ãã sahõnh hẽ, baad ub ãã bahapäh ta tii, ta ky nꞌaa ãã wén maherꞌoot. Jesus häd gó ãã hꞌyy kaꞌeeh do hyb nꞌaa, hahỹ ajꞌyy bë hepꞌëëh do wén kꞌyy hub däk. Ji hꞌyy kaꞌeeh do hyb nꞌaa Jesus häd gó né hẽ tawén hasꞌoo däk, baad ub bë bahapäh doo kä —näng mä Peed sa hã. Ti mꞌ taky hadoo ẽnh:—Wakãn haa —näng mäh. —Ỹ hapäh, dooh bë hꞌyy ganyy bä, bë wahë nꞌaa na-ããj hẽ, tii da bë badꞌoo do paa Jesus bë rejãã noo gó."
44,3,18,"Tii da né hẽ takaja däk Pꞌop Hagä Do anꞌoo bä, ta pooj jé sahõnh hẽ ta ky nꞌaa rod raherꞌoot do paa Kristo ky nꞌaa hã. Kristo, Pꞌop Hagä Do Hꞌyyb Däng Doo, ahoop mä da dajëb, raherꞌoot paah."
44,3,19,"Ti hyb nꞌaa, tawꞌããts hẽ bë tꞌyyd kamehĩĩn bë badꞌoo do hã. Bë hꞌyy kawareem, Pꞌop Hagä Do hã bë hꞌyy kaꞌeeh, nesaa do bë hꞌyyb tym gó hanäng do tabawug hõm hyb nꞌaa, Takꞌëp Hyb Nꞌaa Jawyk Do bë tahꞌyyb enꞌyym hyb nꞌaa, Jesus, Kristo, pꞌooj ub bë hyb nꞌaa tasëm do Pꞌop Hagä Do mejũũ hyb nꞌaa bë mahang —näng mäh."
44,3,21,"Ti mꞌ Peed ky hadoo ẽnh:—Hỹ pong jé Jesus bagä nä, takajaa bä kä sahõnh hẽ Pꞌop Hagä Do benäm doo. Tii da né hẽ pꞌooj ub taky däng tabadꞌoo ta ky nꞌaa rod tsyt hẽ ta wë kasëëw bong do raherꞌoot do hã."
44,3,22,"Hahỹỹ da mꞌ taky nꞌaa enooh do Mosees herꞌoot do hã: “Pꞌop Hagä Do ky nꞌaa rod ỹ hadoo doo da Takꞌëp Hyb Nꞌaa Jawyk Doo, Pꞌop Hagä Do bë hꞌyy kahaꞌeeh do anꞌoo bä bë mahang ganyyh da. Bë ky dahé da ta kyyh taherꞌoot doo."
44,3,23,"Jé ta hã ky nadaheeh doo, dooh né hẽ Pꞌop Hagä Do gado wäd bä ta karapee mahang”,Dew-, 18, 19 näng Mosees kyyh —näng mä Peed."
44,3,24,"Ti mꞌ Peed ky hadoo ẽnh:—Sahõnh hẽ Pꞌop Hagä Do ky nꞌaa rod, Samuéw, Pꞌop Hagä Do ky nꞌaa rod wób na-ããj hẽ Samuéw jawén herꞌoot doo, raherꞌoot paah, da hẽ ër mahang Jesus badꞌoo doo."
44,3,25,"Bë né hẽ ti gadoo do panꞌaa Pꞌop Hagä Do ky nꞌaa enooh do paa ta ky nꞌaa rod sa hã. Bë né hẽ ti gadoo do panꞌaa ër wahë makũ sii Pꞌop Hagä Do kanerꞌoot doo. Hahỹỹ da Pꞌop Hagä Do ky däng do paa ër wahë makũ Abaraãm hã: “Sahõnh hẽ badäk hahỹỹ hã habong do raky nꞌaa kedëng da a panaa seeJesus né hẽ tiAbaraãm panaa see, taky däng doo. hyb nꞌaa”, 26.4 näng mäh."
44,3,26,"Ti mꞌ taky hado kän:—Ta tꞌaah Pꞌop Hagä Do ganyy wät jawén paa bä, pooj jé tamejũũ bë wë, bë taky nꞌaa edëng hyb nꞌaa, bë tahꞌyyb wareem hyb nꞌaa nesaa do bë moo bok do mahä̃nh."
44,4,1,"Sinedirijo ajyy nꞌaa raky geꞌỹỹm do Peed Jowãw daheeh panyyg nꞌaa hahỹỹhTi mꞌ, Pꞌop Hagä Do tób nꞌaa yt hã moo hebꞌooh doo, Pꞌop Hagä Do tób nꞌaa hagã nꞌaa sa wahë nꞌaa, Saduséw häd enäh do na-ããj hẽ, anꞌaa Peed Jowãw daheeh rabaherꞌoot bä hajõk do mahang. Tii kä mꞌ, hanꞌaa do takꞌëp mä rakawajããn, Peed Jowãw daheeh rama metëëk do hyb nꞌaa ti Jesus edëb wät dajëp do paa Pꞌop Hagä Do anꞌoo bä.Saduséw sa hã ji dajëp jawén paa bä, dooh ji ganä wäd bä pꞌaa hẽnh. Ti mꞌ rameso padëëk Peed Jowãw daheeh. Tũũh däg mä papỹỹj rawén dewäts bëëh dó, jatꞌiip hadoo rabaherꞌoot hyb nꞌaa. Ti hadoo né hẽ, hajõk raky daheeh Jesus ky nꞌaa Peed raherꞌoot doo. Kahũũm magyys hẽ Jesus hã hꞌyy kaꞌeeh doo. 5 miw däk mä tahyb nꞌaa péh."
44,4,5,"Ti mꞌ jati pé Judah buuj sa wahë nꞌaa, sa wahë nꞌaa wób, Mosees ky nꞌaa jawꞌyyk do ma mehetëk do na-ããj hẽ, Jerusarẽnh bä rakata padëëk rabaherꞌoot hyb nꞌaa. Ti abok sa mahang Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do Anas häd näng doo, Kajapas, Jowãw, Aresãn, ajyy wób na-ããj hẽ Pꞌop Hagä Do tób nꞌaa yt hã moo hebꞌooh do sa wahë nꞌaa wakããn."
44,4,7,"Ti mꞌ ramejũũ ramena bꞌëëh Peed Jowãw daheeh sa wë. Ti mꞌ radu doo reaanh doo. Hahỹỹ da mꞌ sa kyyh:—Hꞌëëd hejój me, jaa kyy gó ajꞌyy kꞌyy gadóm do bë haso däk? —näk mä sa kyyh."
44,4,8,"Ti mꞌ baad mä Peed Pꞌop Hagä Do Sahee hꞌyyb mahũũm. Ti mꞌ Peed ky gadoo:—Bëëh, Judah buuj bagꞌããs doo, bëëh, sa wahë nꞌaa hedoo doo —näng mäh —ãã bë eaanh nahëë näng do hã baad ãã moo bok do ky nꞌaa. Bë karẽn mä bë bahapäh nyy da tabahasꞌoo däk."
44,4,10,"Ỹ herꞌoot baad ub bë hã, baad bë bahapäh hyb nꞌaa, sahõnh hẽ Isaraéw buuj na-ããj hẽ: Jesus Kristo, Nasaréh buuj, bë epëëm däk do paah, Pꞌop Hagä Do anꞌoo bä ganä wät do hejój gó né hẽ tabahasꞌoo däk hahỹ ajꞌyy bë mahang hagꞌëëd däk doo —näng mäh."
44,4,11,"—Jesus né hẽ ti pä hadoo, bëëh, tób nꞌaa tehemꞌaa do hedoo do ty nꞌaa gesꞌyyk doo, hỹỹ kä pä ta ba nꞌaa, mesoo nꞌaa hado däk doo —näng mä Peed kyyh, Pꞌop Hagä Do kyy kerih do paa hã."
44,4,12,Ti mꞌ taky hadoo ẽnh:—Jããm hẽ Jesus häd gó ji Pꞌop Hagä Do bedꞌëëp nesaa do mahä̃nh ta wë ji basëëk hyb nꞌaa. Dooh ta see pé badäk hahỹ hawꞌããts hẽ ji hꞌyyb tym hedꞌëëp doo —näng mäh.
44,4,13,"Ti mꞌ sa wahë nꞌaa rameuuj bong, hꞌyyb neỹỹm doo me Peed Jowãw daheeh raherꞌoot rabahapäh bä, dooh né paawä takꞌëp rama kametꞌëëg bä, ky nꞌaa netsä né paawä. Peed raherꞌoot do hã, Jesus sii rababong do paa sa wahë nꞌaa rahapäh."
44,4,14,"Sa mahang né hẽ ajꞌyy hasꞌoo däk do bagëët. Baad rabahapäh ti hasꞌoo däk né hẽ, ti hyb nꞌaa dooh sa kyy péh."
44,4,15,Ti mꞌ ramejũũ Peed Jowãw daheeh rabanꞌyyh dó. Ti mꞌ sa wahë nꞌaa rakanerꞌoot nyy dꞌ rabadꞌoo. Ti mꞌ raky hadoo:—Nyy dꞌ ër badꞌoo sa hã? Sahõnh hẽ Jerusarẽnh buuj raheen nꞌaa enä hahỹ baad rapahuunh doo. Dooh tahaja bä ër ky nꞌaa jejën bä —näk mäh.
44,4,17,"—Tawꞌããts hẽ ër meduuk sa hã, ranaherꞌood bong hyb nꞌaa ta wób sa hã Jesus häd gó, rapahuunh do ky nꞌaa kanahꞌũũm hyb nꞌaa —näk mä Judah buuj sa wahë nꞌaa sa kyyh, sa daaj hẽ rakanerꞌood bä."
44,4,18,"Ti mꞌ ramejũũ Peed Jowãw daheeh rabajëë pꞌëë pꞌaa hẽnh. Ti mꞌ, takꞌëp ramejũũ sa hã ranaherꞌoot hyb nꞌaa, rama manetëëk hyb nꞌaa Jesus häd gó."
44,4,19,"Ti mꞌ Peed raky hadoo:—Bë daaj hẽ bë hyb nꞌaa newë baad hadoo do Pꞌop Hagä Do matym gó. Bë mejũũ do hã ãã ky daheeh, Pꞌop Hagä Do mejũũ do hã ãã ky daheeh? Dooh ãã haja bä ãã ky nꞌaa eréd bä ãã herꞌoot do ãã maa napäh do hã, ãã hapäh do hã —näk mä Peed sa kyyh.?"
44,4,21,"Ti mꞌ pꞌaa hẽnh rageꞌỹỹm sa hã. Rageꞌỹỹm jawén paa bä mꞌ, raberéd hõm rabahꞌũũm hyb nꞌaa. Dooh rahapëë bä nyy dꞌ rabadꞌoo Peed Jowãw daheeh rarejãã hyb nꞌaa, hajõk do Pꞌop Hagä Do rajꞌaa etsë do hyb nꞌaa, ajꞌyy hasꞌoo däk do hyb nꞌaa. Ajꞌyy hasꞌoo däk doo, 40 bahä̃nh däg ta baab nꞌaa."
44,4,23,"Jesus hã hꞌyy kaꞌeeh do raky nꞌaa etsẽẽ do panyyg nꞌaa hahỹỹhTi mꞌ Peed Jowãw daheeh raberéd hõm jawén paa bä kä mꞌ, rabahõm sa najiis hedoo do sa wë, Jesus hã hꞌyy kaꞌeeh do sa wë. Ti mꞌ rabaherꞌoot sa hã sahõnh hẽ Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj sa wahë nꞌaa wób sa kyyh."
44,4,24,"Ti mꞌ raky nꞌaa napäh bä mꞌ, séd hã mꞌ raky nꞌaa etsẽẽ Pꞌop Hagä Do hã. Hahỹỹ da mꞌ sa kyyh:—Takꞌëp Hyb Nꞌaa Jawyk Doo, sahõnh hẽ mabagꞌããs doo —näk mäh. —A mo hajꞌaa sahõnh hẽ badäk hahỹỹh, wë, akajar na-ããj hẽ, sahõnh hẽ ta hã habong do na-ããj hẽ."
44,4,25,"Hahỹỹ da maherꞌood wät paa a Sahee kyy gó, a karom kyy hã, Dawi, ãã wahë makũ kyy hã, a wë rahꞌyy kawapëën do ky nꞌaa:“Hꞌëëd hyb nꞌaa badäk hahỹ hawꞌããts hẽ habong doo,Judah buuj nadoo doo, rakawajããn?Hꞌëëd hyb nꞌaa daap hẽ rahyb nꞌaa newëënyy dꞌ rahꞌyy kawereem Pꞌop Hagä Do wë,ta hã raky nadaheeh hyb nꞌaa."
44,4,27,"—Te hub né hẽ —näk mäh. —Babä panang bä, ãã wahë nꞌaa Eróts häd näng do kataa Pirato sii, Isaraéw buuj nadoo do sii, Isaraéw buuj sii na-ããj hẽ rahꞌyy kawapëën hyb nꞌaa a karom tsyt hẽ a wë kasëëw däk do wë, Jesus wë, mahꞌyyb däng do wë."
44,4,28,Pꞌooj ub maky däng do paa hadoo doo da né hẽ rabadꞌoo.
44,4,29,"Mahapäh né hẽ ãã rageꞌỹỹm doo. A karom né hẽ ããh. Manꞌoo baad ub, hꞌyyb neỹỹm doo me, a ky nꞌaa ãã baherꞌoot hyb nꞌaa."
44,4,30,"Manꞌoo ãã hã a hejój, nahëë enäh do ãã baheso hyb nꞌaa, ãã pehuunh hyb nꞌaa, ãã moo bok hyb nꞌaa ji hyb nꞌaa meuunh doo, Jesus a karom tsyt hẽ a wë kasëëw däk do häd gó —näk mä sa kyyh raky nꞌaa etsẽẽ bä."
44,4,31,"Rabahajaa bä raky nꞌaa etsẽẽ doo, rababꞌëëh bä katajus wät mä kꞌããts. Tii bä kä mꞌ, Pꞌop Hagä Do Sahee sahõnh hẽ sa hã takꞌëp mä sa hꞌyyb tamahũũm. Ti mꞌ hꞌyyb neỹỹm doo me rabaherꞌood kän Pꞌop Hagä Do ky nꞌaa."
44,4,32,"Séd rahꞌyyb hedo padëëk do panyyg nꞌaa hahỹỹhTi mꞌ, séd rahꞌyyb hedoo sahõnh hẽ Jesus hã hꞌyy kaꞌeeh doo. Jé ma enäh do ky enꞌyym ta wób sa hã. Dooh sa mab hẽ sa ma tado bä, sahõnh hẽ sa ma hadoo. Tii kä mꞌ 12 hedoo do Jesus mejũũ doo, Pꞌop Hagä Do hejój me raherꞌoot mä Jesus, Hyb Nꞌaa Jawyk Do ganä wät do ky nꞌaa. Baad Pꞌop Hagä Do moo wät sa hã, baad tabahagꞌããs sa hã."
44,4,34,"Dooh kasꞌuut pé sa mahang. Ta see pé noo gó kenꞌyyh, jé tób see enäh doo, tób hood panꞌaa enäh do na-ããj hẽ, resëëm hõm mä tii. Ta säm ramanaa Jesus mejũũ do sa wë, rabetsꞌëë hõm hyb nꞌaa wë bedoh do sa hã."
44,4,36,"Sa mahang ti awät Rewi panaa, tsyt dëëg hã Tsi-Peré häd näng doo bä henäng doo. Joséh mä ta häd. Jesus mejũũ do rahäd nꞌoo däk Béh-Nabéh. “Ji hꞌyyb enꞌyym doo”, tahanäng pé ti Béh-Nabéh. Béh-Nabéh besëëm hõm tób hood panꞌaa ta ma paah, ti mꞌ ta säm tamanaa Jesus mejũũ do sa wë, rahꞌyyb däng doo da rabadꞌoo hyb nꞌaa ta me."
44,5,1,"Ananijas Sapira daheeh rawadꞌii paawä do panyyg nꞌaa hahỹỹhSa mahang ti awät mä ajꞌyy seeh. Ta häd mä Ananijas. Ta ỹỹm Sapira häd näng do daheeh resëëm hõm mä na-ããj hẽ tób hood panꞌaa, sa ma paah."
44,5,2,"Ta ỹỹm daheeh rakanerꞌoot jawén paa bä mꞌ, Ananijas manaa mä ta säm uuh Jesus mejũũ do sa wë. Ta uuh sa wë tabaym."
44,5,3,"Ti mꞌ Peed ky hadoo ta hã:—Ananijas, —näng mäh —ny hadoo Satanas, Nesaa Do Yb, õm tahꞌyyb mahũũm Pꞌop Hagä Do Sahee mawadii hyb nꞌaa paawä? A wë tabaym tób hood panꞌaa a ma paa säm, a hã repꞌaak do uuh."
44,5,5,"Ananijas maa napäh bä mꞌ Peed herꞌoot doo, adëë hyng mä tũũ, dajëp mäh. Ti mꞌ sahõnh hẽ raky nꞌaa napäh bä mꞌ ta tii, rajeỹỹm bong mä takꞌëp. Ti mꞌ pahëëw wób rabana, rahabën däk mä ta hub, ti mꞌ radakä jëng mäh."
44,5,7,"Nayyw hẽ denaa hẽ Ananijas makũ ỹỹm bajëë suun mä tób gó, Peed rababꞌëëh bä. Dooh mꞌ ta heen nꞌaa nyy bä ta patug dajëp doo."
44,5,8,"Ti mꞌ Peed eaanh ta hã:—Baad maherꞌood hã ỹỹ —näng mäh. —Jããm né hẽ hahỹ tób säm, a patug daheeh bë gadoo doo? —näng mäh.—Ỹỹ. Ti né hẽ ta säm —näng mä ỹỹnh."
44,5,9,"Ti mꞌ Peed ky hadoo ta hã:—Hꞌëëd hyb nꞌaa bë kanerꞌoot bë metyy hyb nꞌaa Pꞌop Hagä Do Sahee? —näng mäh. —Mahegãã, bok ta ti a patug dakä jëk doo. Õm da ramahũũm hỹỹ kä —näng mä Peed Sapira hã."
44,5,10,"Ti mꞌ Sapira badëë hyng Peed bagëët bä, dajëp mäh. Pahëëw hedoo do rabajëë pꞌëë bä, rahapäh mä Sapira dajëp doo. Ti mꞌ ramanyyh, radakä jëng ta patug makũ pa."
44,5,11,"Ti mꞌ sahõnh hẽ Jesus hã hꞌyy kaꞌeeh doo, ta wób heen nꞌaa enäh do na-ããj hẽ rajeỹỹm bok mäh."
44,5,12,"Jesus mejũũ do hajõng ranahëë esog hõm do panyyg nꞌaa hahỹỹhTi mꞌ Jesus mejũũ doo, 12 hedoo doo, hajõng mä rapehuunh. Meuj nꞌaa näng do ramoo bok hajõk do sa mahang. Jesus hã hꞌyy kaꞌeeh do rakahetꞌaa mä tób Pꞌop Hagä Do rayd hyb nꞌaa esee do yt hã, Saromãw häd näng doo bä. Ta wób, ragenaag né paawä Jesus hã hꞌyy kaꞌeeh doo, dooh sa sii rakata bä, hꞌyyb eꞌỹỹm do hyb nꞌaa. Ti hadoo né hẽ mꞌ ajyy, ỹỹj, Jesus hã hꞌyy kaꞌeeh do kaꞌoot."
44,5,15,"Ti mꞌ nahëë enäh do ramenaa tyw nꞌaa hahãd hã. Sa tyng jó mꞌ radatoonh, Peed tabës bä, ta wób sa hã ta maëts badäng hyb nꞌaa."
44,5,16,"Hajõk panang Jerusarẽnh nedaa bä hajꞌeenh do hanꞌaa. Ramenaa nahëë enäh doo, karapꞌaar hꞌyyb nesaa do pahadꞌëëk do na-ããj hẽ. Ti mꞌ sahõnh hẽ rabaheso hõm."
44,5,17,"Jesus mejũũ do Judah buuj wahë nꞌaa rarejãã do panyyg nꞌaa hahỹỹhTi mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät doo, Saduséw häd enäh do ta sii habong do na-ããj hẽ rahꞌyy kajewëëts kän Jesus mejũũ do sa wë. Ti mꞌ rameso padëëk, ti mꞌ ragadahewꞌëës doo gó mꞌ radewäts bꞌëëh. Ti mꞌ atsëm, Takꞌëp Hyb Nꞌaa Jawyk do ããs tanoo gasëëts nyyh mä Jesus mejũũ doo. Ti mꞌ taky hadoo sa hã:—Bë ahõm nä Pꞌop Hagä Do tób nꞌaa wꞌoo hã. Tꞌĩĩ hẽnh bë herꞌood hajõk do sa hã hahỹ ji bawät do papuuj ky nꞌaa, ji hꞌyyb näm do Jesus anꞌoo däk do ky nꞌaa. Sahõnh hẽ bë herꞌood sa hã —näng mä ããs kyyh."
44,5,21,"Ti mꞌ tabawag hõm bä kä rabahõm Pꞌop Hagä Do tób nꞌaa wꞌoo hã, ããs mejũũ doo da sa hã. Ti mꞌ radu doo rama metëëk doo.Ti nuuj jé mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät doo, ta sii habong doo, ranaëënh sahõnh hẽ Isaraéw buuj sa wahë nꞌaa, séd hã rakata padëëk hyb nꞌaa. Sahõnh hẽ sa wahë nꞌaa ramaneëënh Sinedirijo. Tii bä mꞌ ramejũũ rahahëën Jesus mejũũ do radewäts bꞌëëh do paa bä."
44,5,22,"Ti mꞌ warahén rakaja hõm bä tꞌĩĩ hẽnh, dooh mꞌ rawyyd bä. Ti mꞌ rababaaj nä, raky nꞌaa manaa. Ti mꞌ raky hadoo:—Ãã kaja hõm bä, baad tanoo katsë. Ta noo bä warahén rababꞌëëh. Ãã noo gasëëts hõm bä, dooh ta gó habꞌëëh péh! —näk mä sa kyyh."
44,5,24,"Pꞌop Hagä Do tób nꞌaa hagã nꞌaa sa wahë nꞌaa, Pꞌop Hagä Do tób nꞌaa yt hã moo hebꞌooh do sa wahë nꞌaa wób raky nꞌaa napäh bä mꞌ tii, hꞌyyb manepëë boo mꞌ. Ti mꞌ rakanerꞌoot:—Nyy dꞌ tii éh? —näk mäh."
44,5,25,"Ti nuuj jé mꞌ ta see kajaa, ti mꞌ taky hadoo:—Ajyy bë dewäts bꞌëëh do paa ti abꞌëëh Pꞌop Hagä Do tób nꞌaa wꞌoo hã. Hajõk do hã rama metëëk —näng mäh."
44,5,26,"Ti mꞌ Pꞌop Hagä Do tób nꞌaa hagã nꞌaa sa wahë nꞌaa, ta sii moo bok do daheeh rahahëën mä 12 hedoo do Jesus mejũũ doo. Rakaja hõm bä, baad raberꞌoot sa sii, dooh mꞌ rarahejã bä. Rajeỹỹm hajõk doo, Jesus mejũũ do sa kyyh maa newꞌëë doo. Pä me ramakut redꞌoo do hyb nꞌaa, 12 hedoo do rarahejã bä paawä."
44,5,27,"Ti mꞌ rakaja hõm bä, ramenaa Sinedirijo ajyy nꞌaa rabatꞌoonh bä, Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do beaanh hyb nꞌaa sa hã. Ti mꞌ ta ti ky hadoo sa hã: —Takꞌëp bë ãã mejũũ paa ãã ky nꞌaa jawꞌyyk doo me, bë ma manetëëk hyb nꞌaa ta ti ajꞌyy ky nꞌaa. “Tabadꞌop hẽ da bë herꞌood”, näk paa ãã kyyh bë hã. Ti hadoo né hẽ bë nabuj kehꞌũũm. Sahõnh hẽ Jerusarẽnh buuj sa hã bë metꞌëëg hõm nanäng Jesus ky nꞌaa. Ãã dajꞌëëp ta ti ajꞌyy bë ky nꞌaa hꞌũũm. Ãã hã bë ky nꞌaa tapaa —näng mä ta kyyh."
44,5,29,"Ti mꞌ Peed, ta wób Jesus mejũũ do na-ããj hẽ raky hadoo:—Tawꞌããts hẽ Pꞌop Hagä Do kyyh ti ãã ky daheeh. Dooh tahaja bä ajyy sa kyyh ãã ky dahé bä, ãã hã ramejũũ do baad tanu nadëë bä Pꞌop Hagä Do mejũũ do hã —näk mäh."
44,5,30,"—Pꞌop Hagä Doo, ër wahë makũ rahꞌyy kahaꞌeeh doo, Jesus ganä wät dejëp do sa mahang tanꞌoo bä. Ti dꞌ né hẽ Jesus bë epëëm däk do paa bꞌaa kajatsëk do hã. Pꞌop Hagä Do wehëë däk tii. Hỹ pong jé tabasëëk tanꞌoo bä. Pꞌop Hagä Do hub hẽnh tabasooh ta sii sahõnh hẽ tabagꞌããs hyb nꞌaa tanꞌoo bä. Ji hꞌyyb tym dëëb tabahadoo Pꞌop Hagä Do anꞌoo bä, Pꞌop Hagä Do hã Isaraéw buuj rahꞌyy kawereem hyb nꞌaa Jesus anꞌoo bä, nesaa do sa hꞌyyb gó hanäng doo tabasog hõm hyb nꞌaa."
44,5,32,"Ãã sahõnh hẽ ãã bahapäh ta tii. Pꞌop Hagä Do Sahee, ta hã ky dahꞌeeh do sa hã Pꞌop Hagä Do anꞌoo däk doo, ti na-ããj hẽ tahapäh sahõnh hẽ tii —näk mä Peed sa kyyh."
44,5,33,"Ti mꞌ ramaa napäh bä mꞌ Peed raherꞌoot doo, takꞌëp mä rakawajããn. Rakarẽn mä radejꞌëëp."
44,5,34,Ti mꞌ Pariséw see sa mahang hawät do asꞌëëg gëët mäh. Ti mꞌ tabaherꞌoot sa hã. Gamarijéw mä ta häd. Mosees ky nꞌaa jawꞌyyk do ma mehetëk do seeh. Hyb nꞌaa jawyk Isaraéw buuj sa mahang. Ti mꞌ tamejũũ 12 hedoo do ramanꞌyyh dó.
44,5,35,"Ti mꞌ taky hadoo ta da hadoo do sa hã:—Bë maa newë këh ỹỹ, Isaraéw buuj —näng mäh. —Baad bë hyb nꞌaa newë bë badꞌoo do sa hã —näng mäh."
44,5,36,"—Bë hyb nꞌaa newë pꞌooj ub du nꞌaa doo, Tew-Das häd näng doo. Ky nꞌaa etsëëh paa mꞌ, tanooh. 400 ajyy tahyb nꞌaa pé ta sii habok do paah. Ti mꞌ radajëëb kän. Radajꞌëëp jawén paa bä mꞌ, ta sii habok do paa ketyn bong. Tadajëp bä, ahëëj jëng sahõnh hẽ."
44,5,37,"Ta jawén, sahõnh hẽ häj nꞌaa babuuj rabetsén noo gó, du nꞌaa do ta see häd näng doo, Garirej buuj. Ti hadoo né hẽ tii. Ta wób ta sii rababok. Ti na-ããj hẽ radajëëb kän. Ti mꞌ ta sii habok do paa ketyn bong mä na-ããj hẽ."
44,5,38,"Ti hyb nꞌaa ỹ baherꞌoot bë hã: Na maboh. Bë eréd rabahõm hyb nꞌaa. Ajꞌyy du nꞌaa do tado bä ti rametëëk doo, ti ramoo bok doo, tii bꞌ gawatsik da —näng mäh. —Pꞌop Hagä Do du nꞌaa do tado bä, dooh bë haja bä bë medug bä sa hã —näng mäh. —Baad bë matakä, ji hapäh mä ti Pꞌop Hagä Do hã bë kamajꞌĩĩ —näng mä Gamarijéw kyyh sa hã."
44,5,40,"Ti mꞌ raky daheeh ta kyyh. Ti hadoo né hẽ, 12 hedoo do ramenaa, ti mꞌ ramejũũ rabahewyyh. Ti mꞌ ramejũũ mä sa hã ranaherꞌoot hyb nꞌaa Jesus ky nꞌaa. Ti mꞌ raberéd hõm rabahõm hyb nꞌaa."
44,5,41,"Ti mꞌ Jesus mejũũ do rabanꞌyyh Sinedirijo sa mahang habꞌëëh do paah. Tsebꞌee mä rabahewyyh jawén paa bä, Pꞌop Hagä Do hyb nꞌaa gadoo rabahoop hyb nꞌaa Jesus hyb nꞌaa."
44,5,42,"Ti mꞌ, Pꞌop Hagä Do tób nꞌaa yt hã, sa tób hẽnh na-ããj hẽ raherꞌoot ta ä̃h hã hadꞌyyt hẽ, rama metëëk Jesus, Pꞌop Hagä Do Hꞌyyb Däng Do ky nꞌaa."
44,6,1,"Resoos do 7 ajyy Jesus mejũũ do ramoo masa hyb nꞌaa panyyg nꞌaa hahỹỹhTi noo gó Jesus hã hꞌyy kaꞌeeh do kahꞌũũm. Sa mahang ti abong mä Judah buuj, ta sꞌee hẽnh hena doo, Gereg kyyh herꞌoot doo. Ta ti mꞌ ramaherꞌoot mä Jesus mejũũ do sa hã ta tii bä babuuj sa ky nꞌaa. Hahỹỹ da mꞌ sa kyyh:—Patug tema bong do sa waa rabahetsëh doo bä, dooh ranꞌoo bä ãã sii habok do sa hã —näk mä sa kyyh."
44,6,2,"Ti mꞌ 12 hedoo do ramejũũ sahõnh hẽ Jesus hã hꞌyy kaꞌeeh do rakata padëëk séd hã, sa hã rabaherꞌoot hyb nꞌaa. Ti mꞌ raky hadoo:—Dooh baad tado bä ãã eréd bä Pꞌop Hagä Do kyyh ãã metëëk doo, sa waa ãã betsëëh hyb nꞌaa paawä."
44,6,3,"Ti hyb nꞌaa, wakãn haa, ãã karẽn bë esoos bë mahang ajyy bë hepꞌëëh do hꞌyy genäh doo, Pꞌop Hagä Do Sahee hꞌyyb mahũũm doo. Ti ãã mejũũ sa hã rabetsëëh hyb nꞌaa sa waa."
44,6,4,"Ãã né hẽ, ãã ky nꞌaa etsẽẽ, Pꞌop Hagä Do sii ãã berꞌoot. Ãã né hẽ ãã ma metëëk Pꞌop Hagä Do ky nꞌaa —näk mä sa kyyh."
44,6,5,"Ti mꞌ baad mä sa hã raherꞌoot doo. Tii bä mꞌ rasëm mä Es-Tew häd näng doo. Takꞌëp paa mꞌ tahꞌyy kaꞌeeh Pꞌop Hagä Do hã. Baad Pꞌop Hagä Do Sahee hꞌyyb mahũũm mä tii. Hahỹỹ dꞌ mä rasëm do wób sa häd: Pirip, Porokoro, Nikanóh, Timom, Paramenas, Nikoraw. Ãn-Tijoka panang häd näng doo hẽnh naa ta ti Nikoraw. Jesus hã tahꞌyy kaꞌeeh do pooj jé, Judah buuj nado né paawä, Mosees ky nꞌaa jawꞌyyk do taky dahé däk Judah buuj rabahedꞌoo doo da."
44,6,6,"Ti mꞌ rabasëm jawén paa bä, ramehũũm kän mä Jesus mejũũ do sa wë. Tii bä kä mꞌ, Jesus mejũũ do sa moo radatoonh sa nuu gó, raky nꞌaa etsẽẽ sa hyb nꞌaa."
44,6,7,Ti mꞌ Pꞌop Hagä Do ky nꞌaa kahꞌũũm. Nayyw hẽ Jerusarẽnh bä takahꞌũũm Jesus hã hꞌyy kaꞌeeh doo. Hajõk Pꞌop Hagä Do tób nꞌaa yt hã moo hebꞌooh do wób rahꞌyy kae kän Jesus hã.
44,6,8,"Es-Tew ramaso däk do panyyg nꞌaa hahỹỹhTi mꞌ, baad mä Pꞌop Hagä Do hejój awät Es-Tew häd näng do hꞌyyb gó. Baad mä Pꞌop Hagä Do ky nꞌaa edëng. Es-Tew pehuunh, meuj nꞌaa näng do heen nꞌaa tamoo wät hajõk do sa mahang."
44,6,9,"Ti mꞌ Judah buuj wób, ta wób sa karom paah, radu doo Es-Tew raky gedak. Ti asooh tsyt hẽ sa tób Pꞌop Hagä Do panyyg ti rayd naherot do yt hã. Sa sii ti abong Sirené panang buuj wób, Aresãn-Dirija panang buuj wób, Siris häj nꞌaa buuj wób, Asija häj nꞌaa buuj wób."
44,6,10,"Es-Tew mä raky hũũm paawä, dooh mꞌ rahaja bä. Es-Tew Pꞌop Hagä Do Sahee hꞌyy ganꞌyyh do hyb nꞌaa rawén nahajaa."
44,6,11,"Ti mꞌ ramaherꞌoot ajyy wób sa hã, daap ramenyyh hyb nꞌaa Es-Tew ky nꞌaa.—Hahỹỹ da bë herꞌood —näk mäh. —“Ãã maa napäh Mosees, Pꞌop Hagä Do na-ããj hẽ Es-Tew ky nꞌaa rejãã doo”, denoo da —näk mä sa kyyh."
44,6,12,"Ti mꞌ Judah buuj, Judah buuj sa wahë nꞌaa, Mosees ky nꞌaa jawꞌyyk do ma mehetëk do na-ããj hẽ rakawajããn Es-Tew wë ta ti ajyy sa kyyh hyb nꞌaa. Ti mꞌ ramaso däk, ti mꞌ ramahũũm Sinedirijo ajyy nꞌaa sa wë, sa wahë nꞌaa wë."
44,6,13,"Ti mꞌ ramejũũ ta wób, noo kanesa doo, daap ramenyyh hyb nꞌaa Es-Tew ky nꞌaa sa wahë nꞌaa hã. Ti mꞌ daap mehenꞌyyh do raky hadoo:—Dooh hahỹ ajꞌyy eréd bä taky nꞌaa rejãã do Pꞌop Hagä Do tób nꞌaa, Mosees ky nꞌaa jawꞌyyk do na-ããj hẽ —näk mäh. —Ãã maa napäh ta kyyh. Pꞌop Hagä Do tób nꞌaa Jesus Nasaréh buuj ahäj jëng da, tanooh. Ky nꞌaa jawꞌyyk do Mosees metëëk do Jesus ahỹỹd hõm da, tanooh —näk mä noo kanesa do sa kyyh."
44,6,15,"Ti mꞌ sahõnh hẽ Sinedirijo ajyy nꞌaa, tꞌĩĩ hẽnh hatꞌoonh doo, baad mä raty padëëk Es-Tew wë. Ta mamets, ããs mamets hado däk mä sa hã."
44,7,1,"Es-Tew kyyh Sinedirijo ajyy nꞌaa sa hã panyyg nꞌaa hahỹỹhTi mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do eaanh Es-Tew hã:—Äkä, se hub né hẽ ta ti raherꞌoot do a ky nꞌaa? —näng mäh."
44,7,2,Ti mꞌ Es-Tew ky hadoo: näng mä Pꞌop Hagä Do ta hã.
44,7,4,"Ti mꞌ taberéd däk Kaw-Dew sa häj nꞌaa, Mesopotãm häd näng doo, ti mꞌ tabahõm Arãn panang häd näng doo hẽnh. Ta yb dajëp do jawén paa bä, Pꞌop Hagä Do manaa wawẽẽ hẽ ër babong do häj nꞌaa bä."
44,7,5,"Dooh Pꞌop Hagä Do anꞌoos pé ta hã, hëëj uuh hadoo pé paawä, taky nꞌaa enooh né hẽ paawä hahỹ hëëj ta panaa panꞌaa sa häj nꞌaa panꞌaa, Abaraãm dajëp jawén paa bä. Tii dꞌ taky nꞌaa enooh ta hã, dooh nä né paawä Abaraãm tꞌaah nyy nä bä ti noo gó. Hahỹỹ da Pꞌop Hagä Do kyyh ta hã: “Sa häj nꞌaa nadoo hẽnh da a panaa rababok da. Takꞌëp da ramejũũ sa hã 400 ta baab noo gó. Ta si nꞌaa hẽ da ramoo bok da tꞌĩĩ hẽnh. Rarahejãã da tꞌĩĩ hẽnh a panaa."
44,7,7,"Ỹ abaanh da ta säm ta tii dꞌ moo hedꞌoo do sa hã. Ỹ rahejãã da. Ti jawén paa bä, tii bꞌ naa a panaa rababaaj nä bä wawẽẽ hẽ. Babä ỹ rahyb nꞌaa jewꞌyyk da”, näng mä Pꞌop Hagä Do kyyh Abaraãm hã —näng mä Es-Tew kyyh."
44,7,8,"Ti mꞌ taky hadoo ẽnh:—Ti mꞌ Abaraãm Pꞌop Hagä Do mejũũ sa taah ramasuuj noo byyh ehõk, Pꞌop Hagä Do karapee rabahadoo do heen nꞌaa. Ti hyb nꞌaa mꞌ Abaraãm tꞌaah, Isak häd näng doo, 8 tabado däk bä ta ä̃h, Abaraãm masuuj noo byyh hõg hõm. Tii dꞌ né hẽ kä Isak Jakóh yb. Jakóh kä, ta häd see Isaraéw, 12 hedoo do radu na do Isaraéw buuj sa panaa."
44,7,9,"Ti né hẽ Jakóh taah, ër wahë makũũh, rahyb nꞌaa jewës do sa hỹỹj Joséh. Ti hyb nꞌaa rabesëëm hõm Esit häj nꞌaa hẽnh, ta si nꞌaa hẽ tamoo wät hyb nꞌaa tꞌĩĩ hẽnh. Ti hadoo né hẽ, Pꞌop Hagä Do hagãã hadꞌyyt hẽ Joséh. Joséh Pꞌop Hagä Do edꞌëëp sahõnh hẽ nesaa do mahä̃nh. Tahꞌyy ganꞌyyh. Baad Esit häj nꞌaa wahë nꞌaa, Paraóh ramaneëënh do gadoo, Pꞌop Hagä Do anꞌoo bä. Ti hyb nꞌaa Paraóh anꞌoo bä kä sahõnh hẽ Esit häj nꞌaa hagã nꞌaa, ta tób hagã nꞌaa na-ããj hẽ tabahadoo hyb nꞌaa."
44,7,11,"Ta jawén ji hasaah do bawäd kän Esit häj nꞌaa bä, Kanaãh häj nꞌaa bä na-ããj hẽ. Sahõnh hẽ mꞌ rabahoop sah. Dooh mꞌ ër wahë makũ sa waa rawyyd bä."
44,7,12,"Tii bä kä, Jakóh ky nꞌaa napäh bä joom sꞌëëb Esit bä hanäng doo, tamejũũ ër wahë makũ tꞌĩĩ hẽnh sa waa rabetsẽẽ hyb nꞌaa. Ti mꞌ, ta jawén, pꞌaa hẽnh tꞌĩĩ hẽnh rabahõm bä kä sa waa hetsꞌẽẽ doo, Joséh baherꞌood kän sa hã sa hỹỹj né hẽ. Tii bä Paraóh na-ããj hẽ heen nꞌaa nyy däk Joséh wakããn hã, Joséh yb hã."
44,7,14,"Tii bä kä mꞌ, Joséh mejũũ ramanaa ta yb, ta wakããn hadꞌyyt hẽ Esit hẽnh. 75 sahõnh hẽ hanꞌaa do paah. Ti mꞌ Jakóh rakahỹỹd jꞌeenh Esit bä. Tꞌĩĩ hẽnh tadajëb kän. Tii bꞌ né paa mꞌ ër wahë makũ radejëb kän. Sa kamag paa ramahũũm pꞌaa hẽnh Sikẽm panang hẽnh. Gabaho doo gó, Sikẽm bä Amoor taah sa hã Abaraãm etsꞌẽẽ hõm do paa radaboo jëng sa kamag nꞌaa —näng mä Es-Tew kyyh."
44,7,17,"Ti mꞌ taky hadoo ẽnh:—Tabedaa däk bä kä Abaraãm hã Pꞌop Hagä Do ky nꞌaa enooh do kajaa doo, takꞌëp ër wahë makũ panaa rakaood bong Esit häj nꞌaa bä. Ti mꞌ ta see pé noo gó Esit häj nꞌaa wahë nꞌaa see tadu doo tabagꞌããs doo. Dooh mꞌ ta ti ky nꞌaa napëë bä Joséh makũũh. Ta ti sa wahë nꞌaa tawedii ër wahëh makũũh, tarejãã na-ããj hẽ. Tamejũũ sa taah papuuj henyys do raberéd is, radejëp hyb nꞌaa."
44,7,20,"Ti noo gó mꞌ tabenäng Mosees häd näng doo. Anäm ti karapee. Ta yb, ta ỹỹn rawä wät, rejën sa tób bä tamawoob hẽ kamarab. Ranahaja wäd bä rejën doo, raberéd tu ta hood gó jawii mahang. Tii bä kä, Paraóh toog rabawyyd kän, tawꞌëëh mäh, ta tꞌaah hadoo tanꞌoo bä."
44,7,22,"Sahõnh hẽ Esit buuj rahajaa do rama metëëk ta hã. Takꞌëp tii bä kä tahyb nꞌaa jawyk taherꞌoot do hã, tamoo wät do hã."
44,7,23,"40 ta baab Mosees bahado däk bä, takarẽn tabahegꞌããs ta wakããn, Isaraéw buuj."
44,7,24,"Takajaa bä, tahapäh ta wakããn see Esit buuj see rejãã. Ti hyb nꞌaa ta säm baanh. Tanaboh jat Esit buuj. Ta hꞌyyb gó Mosees edꞌoo, ta wakããn raheen nꞌaa enäh Pꞌop Hagä Do ti mejũũ tabedꞌëëp sa hã Esit buuj sa moo gó naa. Dooh rahꞌyy genä bä."
44,7,26,"Jatꞌiip hadoo tabahapäh pawóp hẽ Isaraéw buuj kepꞌuuk doo. Mosees karẽn paawä dooh ti dꞌ radoo bä. “Wakããn haa”, näng, “bë wakããn hadꞌyyt hẽ. Hꞌëëd hyb nꞌaa bë kamajꞌĩĩ?”, näng."
44,7,27,"Ta see rejãã do aũũj hõm mä Mosees, ti mꞌ taky hadoo ta hã: “Jaa gꞌeeh hanoo ãã wahë nꞌaa, baad hadoo do baad nadoo do rod nꞌaa mabahadoo hyb nꞌaa?"
44,7,28,"Ỹ makarẽn manaboh jat Esit buuj tsém hẽ manaboh jat doo da?”, näng mäh."
44,7,29,"Ti mꞌ ajꞌyy kyyh Mosees maa napäh bä, kejën hõm Midijãn häj nꞌaa hẽnh. Tꞌĩĩ hẽnh tabagꞌëëd däg kän ta wakããn nadoo do sa mahang. Tꞌĩĩ hẽnh takatꞌëë däk. Pawóp hẽ ta taah."
44,7,30,"Ti mꞌ Es-Tew ky hadoo ẽnh:—40 ta baab jawén paa bä Pꞌop Hagä Do ããs kasee Mosees hã tëëg hõõ gó, bꞌaa tũũ nu däg is do kadoo doo gó naa. Banawäng bä, waëë Sinaih häd näng do nedaa bä tii. Bꞌaa kado né paawä, dooh mꞌ taooj jëë bä Mosees bahapäh bä, tahyb nꞌaa meuunh mäh. Tꞌĩĩ hẽnh tabahõm bä, pꞌeets hẽ tabahegꞌããs hyb nꞌaa, tamaa napäh mä Takꞌëp Hyb Nꞌaa Jawyk Do kyyh herꞌoot do ta hã:"
44,7,32,"“Ỹ né hẽ Pꞌop Hagä Doo, a yb hꞌyy kahaꞌeeh doo. Ỹ né hẽ Pꞌop Hagä Doo, Abaraãm, Isak, Jakóh rahꞌyy kahaꞌeeh doo”, näng mäh. Mosees kajajãn wät mä takꞌëp tabeỹỹm wät do hyb nꞌaa. Dooh tahegãã bä tꞌĩĩ hẽnh, eỹỹm wät do hyb nꞌaa mꞌ."
44,7,35,"Ti mꞌ Es-Tew ky hadoo ẽnh:—Ti né hẽ ti Mosees ta wakããn raty nꞌaa gesꞌyyk do paah. “Jaa hanoo ãã wahë nꞌaa, baad hadoo do baad nadoo do rod nꞌaa mabahadoo hyb nꞌaa?”, näk paa sa kyyh ta hã. Ããs bꞌaa kadoo doo gó Mosees hã kasee do kyyh hã Pꞌop Hagä Do mejũũ sa wahë nꞌaa panꞌaa Mosees bahadoo hyb nꞌaa, Esit buuj sa moo gó naa ta wakããn tabedꞌëëp hyb nꞌaa."
44,7,36,"Ti né hẽ Mosees ër wahë makũ manyyh do Esit häj nꞌaa bä naa. Tapahuunh paa mꞌ, hyb nꞌaa meuj nꞌaa näng do tametëëh Esit bä, akajar Hahiin Do häd näng doo bä, tabanawäng bä na-ããj hẽ 40 ta baab noo gó mꞌ."
44,7,37,Ti né hẽ ti Mosees hahỹỹ da Isaraéw buuj hã ky hadoo doo: “Pꞌop Hagä Do ky nꞌaa rod ỹ hadoo do Pꞌop Hagä Do anꞌoo bä bë mahang ganyyh da.”
44,7,39,"Ti hadoo né paa mꞌ, dooh paa mꞌ ër wahë makũ raky dahé bä Mosees. Raty nꞌaa gesyyg wät mä Mosees. Rakarẽn mä rababaaj hõm pꞌaa hẽnh Esit hẽnh."
44,7,40,"Ti mꞌ ta hỹỹj hã, Arãw häd näng do hã ramejũũ: “Mamoo wäd ër hꞌyy kahaꞌeeh do panꞌaa, ër pooj rababok hyb nꞌaa. Dooh ji hapëë bä hꞌëëd hado ta ti ajꞌyy Mosees hã, Esit häj nꞌaa bä naa ër manyyh doo”, näk mä sa kyyh."
44,7,41,"Ti noo gó mꞌ ramoo wäd kän kabariih, booj yb tꞌaah heen nꞌaa. Tii bä mꞌ sa masããh wób raneboh bëëh, raju toonh kabarii sa mo hajꞌaa rawehꞌëëh hyb nꞌaa."
44,7,42,"Ti hyb nꞌaa mꞌ dawë hã Pꞌop Hagä Do wén kanä däk sa mahä̃nh. Tanoo mä wë hã habong do rahyb nꞌaa jewꞌyyk. Ti hadoo né hẽ takerii däk Pꞌop Hagä Do kyyh ta ky nꞌaa rod rerih do hã:“Isaraéw buuj,hã ỹ gꞌeeh ti bë banoo ta ti bë ejuu doo40 ta baab banawäng hẽnh bë babok noo gó?"
44,7,43,Tii da né hẽ Pꞌop Hagä Do kyyh ta ky nꞌaa rod rerih do hã —näng mä Es-Tew kyyh.
44,7,44,"Ti mꞌ Es-Tew ky hadoo ẽnh:—Tabanawäng bä ër wahë makũ rababok noo gó, Pꞌop Hagä Do sa hã kahesé do tób nꞌaa ramahũũm mä sa sii. Pꞌop Hagä Do mejũũ doo da Mosees hã, Pꞌop Hagä Do metëëh do hadoo ta hã waëë hã, tii dꞌ né paa ratama. Josuwéh sa wahë nꞌaa tabahadoo noo gó, ër wahë makũ ramanaa sa sii ta ti tób hahỹ häj nꞌaa bä. Ti noo gó Josuwéh bado hõm ta wób sa häj nꞌaa, Pꞌop Hagä Do habëë nꞌyyh do sa häj nꞌaa. Tii bä kä, ta ti tób ër häj nꞌaa bä aso hadꞌyyt hẽ. Asooh nä paa mꞌ na-ããj hẽ Dawi ër wahë makũ sa wahë nꞌaa tabahadoo noo gó."
44,7,46,"Baad Pꞌop Hagä Do hyb nꞌaa gadoo mä Dawi. Ti tetsẽẽ mä Pꞌop Hagä Do hã, tanoo hyb nꞌaa Pꞌop Hagä Do Jakóh panaa rahꞌyy kahaꞌeeh do tób nꞌaa pä sꞌëëb tatamaa sooh hyb nꞌaa. Tii dꞌ Dawi karẽn né paawä, ta tꞌaah Saromãw häd näng do tii, Pꞌop Hagä Do tób nꞌaa tatamaa sooh doo."
44,7,48,"Ta tób nꞌaa tamoo wäd né paawä, dooh Pꞌop Hagä Do Sahõnh Hẽ Sa Bahä̃nh Hadoo Do agëë bä tób ji tamaa sooh do yt hã. Tii dꞌ né hẽ ta ky nꞌaa rod see herꞌoot paa Pꞌop Hagä Do kyyh: “Wë, ỹ bagꞌããs do tyng.Badäk hahỹ hëëj, tsym ỹ tyng hadoo.Tii dꞌ tahadoo do hyb nꞌaa,ny hadoo pé tóp ỹ panꞌaa ti bë karẽn ti bë tamaa sooh doo?Ny yt hã bë edꞌoo ỹ kamehꞌããk?"
44,7,50," näng mä Pꞌop Hagä Do kyyh, näng mä Es-Tew."
44,7,51,"Ti mꞌ Es-Tew ky hado kän Sinedirijo ajyy nꞌaa sa hã:—Nabuj kehꞌũũm bëëh! Ganahꞌood bë hã. Pꞌop Hagä Do hã hꞌyy kanaꞌeeh do hꞌyyb hadoo bë hꞌyyb. Pꞌop Hagä Do hã hꞌyy kanaꞌeeh doo, ta kyyh maa nanapäh do hadoo bëëh. Bë wahë makũ hadoo né bëëh. Pꞌop Hagä Do Sahee hã bë kamajꞌĩĩ, bë wahë makũ rabadꞌoo do paa hadoo né hẽ."
44,7,52,"Sahõnh hẽ Pꞌop Hagä Do ky nꞌaa rod pꞌooj ub habong do bë wahë makũ rarejãã. Pꞌop Hagä Do ky nꞌaa rod, Pꞌop Hagä Do karẽn doo da hawät do kajaa do ky nꞌaa herꞌoot doo, bë wahë makũ radejꞌëëp paah. Hỹỹ kä, Baad Hadꞌop Do kajaa bä kä, bë hꞌyy kawareem ta wë, bë dajëëb kän."
44,7,53,"Ããs anꞌoo däg né paawä bë hã Pꞌop Hagä Do ky nꞌaa jawꞌyyk doo, dooh bë ky dahé bä —näng mä Es-Tew kyyh Sinedirijo ajyy nꞌaa sa hã."
44,7,54,"Ti mꞌ Es-Tew kyyh ramaa napäh bä mꞌ, takꞌëp mä rahꞌyy gaẽẽj bong. Kawajꞌããn bong mä ta wë."
44,7,55,"Ti mꞌ Es-Tew Pꞌop Hagä Do Sahee baad tahꞌyyb mahũũm. Ti mꞌ wë hã tabahegꞌããs, ti mꞌ tabahapäh Pꞌop Hagä Do hejój, ta bag takꞌëp gabarëëh do hadoo doo. Tahapäh Jesus hagëët do Pꞌop Hagä Do hub hẽnh, takawehꞌëëh doo bä."
44,7,56,"Ti mꞌ taky hadoo:—Bë hegãã! —näng mäh. —Wë kasꞌëës do ỹ hapäh. Ajꞌyy Hadoo Do Hỹ Pong Jé Hana Do ỹ hapäh na-ããj hẽ, Pꞌop Hagä Do hub hẽnh —näng mäh."
44,7,57,"Ti mꞌ sa nabuuj ragetsëë padëëk sa moo me. Takꞌëp mä rageëënh. Ta wë mꞌ rawajꞌaa padëëk. Ti mꞌ Es-Tew rabado nyyh panang bä naa. Ti mꞌ rabakut pä me, tadajëp hyb nꞌaa. Ti mꞌ Es-Tew ky nꞌaa daap menyyh do sa hatsë hebaan doo, sa hã padëëk doo, rakebo bëëh rabakut hyb nꞌaa pä Es-Tew hã. Ajꞌyy wanehëh nä doo, Saw-Ru häd näng doo, enäm ti nuuj jé sa saroor hebaan doo."
44,7,59,"Ti mꞌ rabakut bä, Es-Tew ky nꞌaa etsẽẽ mäh. Hahỹỹ dꞌ mä ta kyyh:—Jesus, Hyb Nꞌaa Jawyk Doo, magado hëp ỹ tym —näng mäh."
44,7,60,"Ti mꞌ ta taron nu paa me tabahyy häng. Ti mꞌ takꞌëp mä taky hadoo:—Jesus hyb nꞌaa jawyk doo, säm ỹ mabaaj manä sa hã —näng mäh.Ti mꞌ tadajëb kän."
44,8,1,"Tawꞌããts mä Saw-Ru hã Es-Tew dajëp doo.Ti noo gó né hẽ mꞌ radu doo rarejãã do Jesus hã hꞌyy kaꞌeeh doo, Jerusarẽnh panang bä. Ti hyb nꞌaa mꞌ, sahõnh hẽ Jesus hã hꞌyy kaꞌeeh do raketyn bong Judah häj nꞌaa bä, Samarija häj nꞌaa bä na-ããj hẽ. Jããm hẽ Jerusarẽnh bä haꞌyym 12 hedoo do Jesus mejũũ doo. Jesus hã hꞌyy kaꞌeeh do Saw-Ru rejãã do panyyg nꞌaa hahỹỹhTi mꞌ, Es-Tew radajꞌëëp jawén paa bä mꞌ, ta wób Pꞌop Hagä Do wehꞌëëh do rabahõm, radakä jëng hyb nꞌaa Es-Tew kamag nꞌaa. Takꞌëp mä rabaód bong ta hyb nꞌaa. Saw-Ru kä, tarahejãã Jesus hã hꞌyy kaꞌeeh doo. Sahõnh hẽ tabahegꞌããs tób yt hã, Jesus hã hꞌyy kaꞌeeh do tabesoos hyb nꞌaa. Tamejũũ mä radewëës Jesus hã hꞌyy kaꞌeeh doo, ajyy ỹỹj sii hẽ."
44,8,4,Samarija buuj raky nꞌaa napäh do Jesus ky nꞌaa panyyg nꞌaa hahỹỹhTi mꞌ ketyn bok do rabaherꞌoot Jesus ky nꞌaa ramahõm me.
44,8,5,"Ti mꞌ sa seeh, Pirip häd näng doo, bahõm kän panang hẽnh Samarija häd näng do häj nꞌaa bä. Tꞌĩĩ hẽnh tabaherꞌoot sa hã Kristo, Pꞌop Hagä Do Hꞌyyb Däng Do ky nꞌaa. Ti mꞌ panang buuj rabahapäh bä Pirip pehuunh doo, baad mä ramatakëë ta kyyh. Pirip hebë karapꞌaar hꞌyyb nesaa do sa hꞌyyb gó hanäng doo. Rabenyyh bä sa hã hanäng doo, takꞌëp mä rageëënh. Hajõk kꞌyy gedóm doo, seä̃k do heso hõm. Ti hyb nꞌaa takꞌëp panang buuj ratsebé. Pirip kaja pooj jé sa mahang ti awät ajꞌyy Simaw häd näng doo, mehëm do paah. Hajõk mä tawahedꞌii Samarija buuj. Ta daaj hẽ, ta hã hẽ takasabꞌee, ta hã hẽ tahyb nꞌaa jawyk do hyb nꞌaa. Sahõnh hẽ, hyb nꞌaa jewyk doo, hyb nꞌaa sekog is do na-ããj hẽ raky daheeh mä ta kyyh. Hahỹỹ dꞌ mä sa kyyh ta ky nꞌaa:—Ta ti ajꞌyy gó Pꞌop Hagä Do hejój takꞌëp hadoo do kametëëh —sa nooh. Bäp peej däg tamehëm doo me panang buuj Simaw wedii, rawén ky sũũt. Pirip kajaa bä kä, taherꞌoot mä sa hã Pꞌop Hagä Do ji tabagꞌããs do ky nꞌaa hanäm doo, Jesus Kristo ky nꞌaa hanäm do na-ããj hẽ. Ti mꞌ raky daheeh bä Jesus ky nꞌaa, ranu gemuun hõm ajyy ỹỹj na-ããj hẽ."
44,8,13,"Mehëm do paa na-ããj hẽ taky daheeh Jesus ky nꞌaa. Ti sii hẽ ranu gemuun wät. Ti mꞌ jé padꞌyyt hẽ tabawäd däg kän Pirip sii. Tameuunh takꞌëp Pirip pehuunh doo, hyb nꞌaa meuj nꞌaa näng do tahapäh do hyb nꞌaa."
44,8,14,"Ti mꞌ Jesus mejũũ do Jerusarẽnh bä hajꞌeenh do raheen nꞌaa enäh bä mꞌ Samarija buuj raky daheeh do Pꞌop Hagä Do ky nꞌaa, ramejũũ mä Peed Jowãw daheeh, tꞌĩĩ hẽnh rabahegꞌããs hyb nꞌaa."
44,8,15,"Rakaja hõm bä tꞌĩĩ hẽnh, raky nꞌaa etsẽẽ Samarija buuj Jesus hã rahꞌyy kaꞌeeh do sa hyb nꞌaa, Pꞌop Hagä Do banoo hyb nꞌaa ta Sahee sa hꞌyyb gó. Dooh nä Pꞌop Hagä Do Sahee sa hꞌyyb gó, ranu gemuun up Jesus, Hyb Nꞌaa Jawyk Do häd gó. Ti mꞌ Peed Jowãw daheeh moo tooj wät mä sa nuu gó. Ti mꞌ Pꞌop Hagä Do Sahee bajëë suun kän mä sa hꞌyyb tym gó."
44,8,18,"Ti mꞌ Simaw mehëm do paa bahapäh bä Pꞌop Hagä Do Sahee sa hꞌyyb tym gó hajëng do ramoo toonh bä sa nuu gó, takarẽn paawä mꞌ tanoo sa hã dajẽẽr, tii dꞌ ranoo tabahajaa hyb nꞌaa. Hahỹỹ dꞌ mä ta kyyh Peed sa hã:—Bë anꞌoo hã ỹỹ, tii da ỹ bahajaa hyb nꞌaa, ỹ moo sooh bä sa nuu gó, Pꞌop Hagä Do Sahee bajëng hyb nꞌaa sa hꞌyyb tym gó —näng mä mehëm do paa kyyh."
44,8,20,"Ti mꞌ Peed ky hadoo:—Tawꞌããts hẽ paawä õm a dajẽẽr daheeh Pꞌop Hagä Do awꞌoong hõm baad tanadoo hẽnh, ji matym nꞌaa ji hã Pꞌop Hagä Do anoo do makarẽn metsẽẽ do hyb nꞌaa dajẽẽr me —näng mäh. Baad nado a hꞌyyb tym Pꞌop Hagä Do matym gó. Ti hyb nꞌaa dooh ãã sii mamoo wäd bä —näng mäh. —Meréd hõm ta ti nesaa doo, tii dꞌ mabahedꞌoo doo da. Maky nꞌaa etsꞌẽẽ Pꞌop Hagä Do hã. Tii bä da apäh õm tatꞌyyd mehĩĩn, tii bä da apäh nesaa do mahyb nꞌaa newëë do tado hõm. Ỹ hapäh né hẽ a hꞌyyb gó hanäng doo. Õm hꞌyy gaẽẽnh mahꞌyy kajewꞌëës do hyb nꞌaa. Nesaa do õm tahꞌyyb mahũũm."
44,8,24,"Ti mꞌ Simaw ky hadoo:—Ỹ karẽn paawä bë ky nꞌaa etsꞌẽẽ hëp ỹ nꞌaa, bë herꞌoot do tanadäng hyb nꞌaa hã ỹỹ —näng mäh."
44,8,25,"Ti mꞌ Jesus ky nꞌaa raherꞌoot jawén paa bä, Pꞌop Hagä Do kyyh rametëëk jawén paa bä, Peed Jowãw daheeh rababaaj hõm kän Jerusarẽnh hẽnh. Samarija buuj sa panang bä ramabaaj hõm me, ranu kejäk doo bä, raherꞌoot Jesus panyyg hanäm doo."
44,8,26,"Etsijop häj nꞌaa buuj hã Pirip herꞌoot do Jesus ky nꞌaa panyyg nꞌaa hahỹỹhTi mꞌ, ta jawén Takꞌëp Hyb Nꞌaa Jawyk Do ããs see herꞌood kän mä Pirip hã. Ti mꞌ ããs ky hadoo:—Ahõm banawäng do tyw nꞌaa me Gasa hẽnh hahyng do Jerusarẽnh bä naa —näng mäh. Ti mꞌ Pirip bahõm kän. Ta tyw nꞌaa me takataa mä ajꞌyy hã, Etsijop häj nꞌaa buuj. Hyb nꞌaa jawyk ti ajꞌyy. Etsijop buuj sa wahë nꞌaa ỹỹnh, Kãn-Das häd näng do kaser nꞌaa. Sa wahë nꞌaa dajẽẽr hagã nꞌaa ti ajꞌyy. Jerusarẽnh hẽnh tahewäd nä, Pꞌop Hagä Do tahyb nꞌaa esee do hyb nꞌaa. Tamabaaj nä me kä, ta hood gó kawaaro takyyk doo gó tabasooh bä, tanerꞌoot Pꞌop Hagä Do ky nꞌaa rod Isajas häd näng do erih do paah."
44,8,29,Ti mꞌ Pꞌop Hagä Do Sahee berꞌoot Pirip hꞌyyb gó:—Ahõm nä ta wë —näng mäh.
44,8,30,"Ti mꞌ takata däk bä ta hã, tamaa napäh tanerꞌoot do Isajas erih do paah. Ti mꞌ tabeaanh ta hã:—Äkä, mamaa napäh ti manerꞌoot doo? —näng mäh."
44,8,34,"Ti mꞌ ajꞌyy beaanh Pirip hã:—Jaa ky nꞌaa Isajas herꞌoot? Ta daaj hẽ ta ky nꞌaa, ta see ky nꞌaa apäh? —näng mäh."
44,8,35,"Ti mꞌ Pirip du doo taherꞌoot do tanerꞌoot do hã, Pꞌop Hagä Do kyyh see hã, sahõnh hẽ Jesus panyyg hanäm do ky nꞌaa."
44,8,36,Ti mꞌ ratabës bä naëng banäng bä ajꞌyy ky hadoo:—Babä ti majat naëng —näng mäh. —Tahajaa ỹ manu gemuun? —näng mäh.[
44,8,39,Ti mꞌ rabasꞌoob nꞌyyh bä tame naa Pirip Pꞌop Hagä Do Sahee mahũũm kän. Dooh ajꞌyy hapëë wäd bä. Ahõm kän mä tahahõm hẽnh. Tsebé mä tahõm bä.
44,8,40,Ti mꞌ Pirip ganä wät panang Asot häd näng doo bä. Ti mꞌ tabahõm kän Sesareja hẽnh. Tamahõm me mꞌ taherꞌoot Jesus panyyg hanäm do sahõnh hẽ panang bä.
44,9,1,"Saw-Ru hã Jesus kasee do panyyg nꞌaa hahỹỹhTi noo gó né hẽ Saw-Ru hꞌyy kaneréd tahehõ Jesus hã hꞌyy kaꞌeeh doo, tadejꞌëëp hyb nꞌaa. Ti hyb nꞌaa Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do hã tetsẽẽ rerih do raky nꞌaa jawꞌyyk doo, tabahõm hyb nꞌaa panang Damas-Ko häd näng doo hẽnh. Tꞌĩĩ hẽnh takarẽn paawä tametëëh kerih doo, tób Pꞌop Hagä Do panyyg rayd naherot do yt hã, tamoo mesoo hyb nꞌaa paawä, tamanaa hyb nꞌaa paawä Jesus hã hꞌyy kaꞌeeh do Jerusarẽnh hẽnh. Takarẽn paawä tamanaa ajyy ỹỹj sii hẽ."
44,9,3,"Ti mꞌ tabedaa däk bä Damas-Ko, tii bä gabarëëh do ta bag pꞌop naa gabarꞌëëng wät ta hahãd hã."
44,9,4,"Tũũ mꞌ tabadëë jat tii bä. Ti mꞌ tamaa napäh kyyh ta hã herꞌoot doo:—Saw-Ru, Saw-Ru, hꞌëëd hyb nꞌaa ỹ marejãã?"
44,9,5,"—Jaa õm Takꞌëp Hyb Nꞌaa Jawyk Doo? —näng mä Saw-Ru.—Ỹ né hẽ, Jesus marejãã doo —näng mäh."
44,9,6,—Asꞌëëg gꞌëëd! Ahõm nä panang hẽnh. Tꞌĩĩ hẽnh rabaherꞌoot a hã nyy da mabadꞌoo do panꞌaa —näng mä Jesus kyyh.
44,9,7,"Ta sii habok do ramaa napëë né paawä ta ti kyyh, dooh mꞌ rahapäh péh. Ti hyb nꞌaa rahꞌyyb panado bong."
44,9,8,"Tii bä mꞌ Saw-Ru asꞌëëg gëët. Tahegãã paawä, dooh tahapëë wäd bä.Tawén nahapëë wät, Jesus bag gabarëëh do tahapäh do hyb nꞌaa. Ti hyb nꞌaa ramoo maso hõm tabawät hyb nꞌaa. Ti mꞌ ramahũũm kän Damas-Ko panang hẽnh."
44,9,9,"Tꞌĩĩ hẽnh nawa wäd, neëg wäd, ty tamaa wäd, tamawoob hẽ mꞌ ta ä̃h."
44,9,10,"Ti mꞌ, Damas-Ko bä ti awät mä Jesus hã hꞌyy kaꞌeeh do seeh, Ananijas häd näng doo. Ti mꞌ Jesus kasee ta hã ta sꞌëëh hadoo doo gó. Ti mꞌ Jesus ky hadoo ta hã:—Ananijas —näng mäh.—Hꞌëëd? Bä agëët ỹỹh, Jesus, Hyb Nꞌaa Jawyk Doo —näng mäh."
44,9,11,"Ti mꞌ Jesus ky hadoo ta hã:—Ahõm ajꞌyy häd näng do tób hẽnh. Ta tyw nꞌaa “Dajang Doo” häd ramaneëënh do hahãd hã ta tób basooh. Tꞌĩĩ hẽnh mameaaj ajꞌyy Saw-Ru häd näng doo, Tas hẽnh naa. Pꞌop Hagä Do hã taky nꞌaa etsẽẽ. Ta sꞌëëh hadoo doo gó tahapäh ajꞌyy Ananijas häd näng do hajëë suun doo, ta nuu gó ta mooh tadasooh doo, pꞌaa hẽnh tabahapëë däk hyb nꞌaa —näng mä Jesus Ananijas hã."
44,9,13,"Ti mꞌ Jesus kyyh tamaa napäh bä mꞌ, Ananijas ky hadoo:—Wahëh ỹ nꞌaa, hajõng ta ky nꞌaa raherꞌoot hã ỹỹ. Sahõnh hẽ ỹ ky nꞌaa napäh nesaa do tamoo wät do Jerusarẽnh bä, a hã hꞌyy kaꞌeeh do sa hã —näng mäh."
44,9,14,"—Wawẽẽ hẽ tabana hỹỹ kä. Pꞌop Hagä Do tób nꞌaa yt hã moo hebꞌooh do sa wahë nꞌaa raky nꞌaa jawꞌyyk doo me tabana, tadewäts bëëh hyb nꞌaa a häd gó hꞌyy kaꞌeeh doo —näng mä Ananijas kyyh."
44,9,15,"Ti mꞌ Jesus ky hadoo ta hã:—Ahõm nä. Ahõm né hẽ tꞌĩĩ hẽnh. Ỹ asëëw däk panäk ỹ nꞌaa tabahadoo hyb nꞌaa, këh ỹ nꞌaa tabaherꞌoot hyb nꞌaa Judah buuj nadoo do sa hã, sa wahë nꞌaa sa hã, Isaraéw buuj sa hã na-ããj hẽ —näng mäh."
44,9,16,—Ỹ metëëh da ta hã takꞌëp tabahoop do panꞌaa hëp ỹ nꞌaa —näng mä Jesus.
44,9,17,"Ti mꞌ Ananijas bahõm kän Saw-Ru yt gä doo hẽnh. Tabajëë suun jawén paa bä mꞌ, ta moo tadasooh Saw-Ru nuu gó. Ti mꞌ taky hadoo ta hã:—Saw-Ru, wakãn ỹ hado däk õm hỹỹ kä —näng mäh. —Jesus, Hyb Nꞌaa Jawyk Doo, ta tyw nꞌaa me a hã kasee doo, ti né hẽ ỹ tamejũũ a wë ỹ bana hyb nꞌaa, pꞌaa hẽnh mabahapëë däk hyb nꞌaa, Pꞌop Hagä Do Sahee a hꞌyyb tym gó tabajëng hyb nꞌaa —näng mäh."
44,9,18,"Ti mꞌ nayyw hẽ mꞌ Saw-Ru matym gó naa kajäg bëëh tahꞌỹỹb päd hadoo. Ti mꞌ pꞌaa hẽnh tabahapëë däg kän. Ti mꞌ tabasꞌëëg gëët, ti mꞌ ranu gemuun wät."
44,9,19,"Ti mꞌ tabawëh jawén paa bä mꞌ, hꞌyyb hejooj däg kän pꞌaa hẽnh. Ti mꞌ Damas-Ko panang bä tabaym dó Jesus hã hꞌyy kaꞌeeh do sa mahang."
44,9,20,"Ti mꞌ, nayyw hẽ Saw-Ru du doo taherꞌoot do tób Pꞌop Hagä Do panyyg rayd naherot do yt hã. Pꞌop Hagä Do Tꞌaah né hẽ Jesus, tamaherꞌoot mä katꞌaa do sa hã."
44,9,21,"Sahõnh hẽ maa newꞌëë do rahyb nꞌaa meuunh mäh. Hahỹỹ dꞌ mä raky nꞌaa herꞌood bong:—Ti né pa doo ajꞌyy Jesus häd gó hꞌyy kaꞌeeh do rejãã do Jerusarẽnh bä. Ti né paa wawẽẽ hẽ hana doo, Jesus hã hꞌyy kaꞌeeh do Jerusarẽnh hẽnh tamahũũm hyb nꞌaa, Pꞌop Hagä Do tób nꞌaa yt hã moo hebꞌooh do sa wahë nꞌaa sa moo gó tahaëënh hyb nꞌaa? —näk mäh."
44,9,22,"Ky nꞌaa jawyk doo me Saw-Ru herꞌood magyys hẽ tii bä sa hã. Jesus né hẽ ti Pꞌop Hagä Do Ky Däng Doo, baad ub tametëëh sa hã. Ti hyb nꞌaa Judah buuj Damas-Ko bä hajꞌeenh do hꞌyyb manepëë bong ta kyyh hã."
44,9,23,"Ti mꞌ, hajõõ ta ä̃ jawén paa bä Judah buuj rakanerꞌoot radajꞌëëp hyb nꞌaa Saw-Ru. Ti hadoo né hẽ, Saw-Ru ky nꞌaa napäh rakanerꞌoot doo. Adëb bä, atsëm na-ããj hẽ ta majĩĩ ragada sa panang tyw nꞌaa noo bä, radajꞌëëp hyb nꞌaa paawä mꞌ."
44,9,25,Ti mꞌ Saw-Ru Jesus hã hꞌyy kaꞌeeh do rabahꞌyyh ta hadë nꞌaa hã naa arook gó. Tii bä kä mꞌ tabahõm kän.
44,9,26,"Takaja hõm bä Jerusarẽnh hẽnh, takarẽn paawä mꞌ Jesus hã hꞌyy kaꞌeeh do sa mahang tabawäd däk. Sahõnh hẽ Jesus hã hꞌyy kaꞌeeh do rajeỹỹm mä ta hã. Dooh raky dahé bä te hub tado bä Jesus hã Saw-Ru hꞌyy kaꞌeeh doo."
44,9,27,"Ti mꞌ Jesus hã hꞌyy kaꞌeeh do seeh, Béh-Nabéh häd näng doo, mahũũm mä Saw-Ru, tametëëh hyb nꞌaa Jesus mejũũ do sa hã. Béh-Nabéh herꞌoot sa hã Jesus kasee do Saw-Ru hã ta tyw nꞌaa me Damas-Ko hẽnh tahahõm noo gó ky nꞌaa, Saw-Ru hã Jesus herꞌoot do ky nꞌaa na-ããj hẽ. Béh-Nabéh herꞌoot na-ããj hẽ sa hã, nyy da hꞌyyb neỹỹm doo me Jesus ky nꞌaa Damas-Ko bä Saw-Ru herꞌood wät."
44,9,28,Ti mꞌ Saw-Ru bayyw kän Jerusarẽnh hẽnh. Jesus hã hꞌyy kaꞌeeh do sa mahang tabawäd däg kän. Neỹỹm doo me Takꞌëp Hyb Nꞌaa Jawyk do häd gó tabaherꞌoot Jesus ky nꞌaa.
44,9,29,"Ti mꞌ tabaherꞌoot Judah buuj ta sꞌee hẽnh hena doo, Gereg kyyh herꞌoot do sa hã. Ky kedak sa sii. Ti mꞌ rakarẽn paawä mꞌ radajꞌëëp."
44,9,30,"Ti mꞌ Jesus hã hꞌyy kaꞌeeh do raky nꞌaa napäh bä radajꞌëëp rakarẽn doo, ramahũũm kän Saw-Ru panang Sesareja häd näng doo hẽnh. Tii bꞌ naa ramejũũ panang Tas häd näng doo hẽnh."
44,9,31,"Ti mꞌ baad rababok Jesus hã hꞌyy kaꞌeeh doo, Judah häj nꞌaa bä, Garirej häj nꞌaa bä, Samarija häj nꞌaa bä habong doo. Dooh rarejã bä. Ti mꞌ baad rahꞌyy kae kän, dooh rahꞌyyb eỹỹm bä Pꞌop Hagä Do Sahee anꞌoo bä. Jesus hã hꞌyy kaꞌeeh do kahꞌũũm Pꞌop Hagä Do Sahee anꞌoo bä. Pꞌop Hagä Do hã rawehꞌëëh baad rababok do hã."
44,9,32,"Enejas Peed haso däk do panyyg nꞌaa hahỹỹhTi mꞌ sahõnh hẽ panang Peed begꞌããs, Jesus hã hꞌyy kaꞌeeh do tabahehëën hyb nꞌaa. Tamahõm me tabegꞌããs Jesus hã hꞌyy kaꞌeeh doo, panang Rida häd näng do bä habong doo."
44,9,33,Tꞌĩĩ hẽnh tamamuun ajꞌyy Enejas häd näng doo. Kꞌyy gadóm mä tii. 8 ta baab tabasooh ta tyng jó.
44,9,34,"Ti mꞌ Peed ky hadoo ta hã:—Enejas, Jesus Kristo õm tahaso däk —näng mäh. —Asꞌëëg gꞌëëd, menyyw a tyng majasooh doo —näng mäh.Ti mꞌ nayyw hẽ Enejas basꞌëëg gëët."
44,9,35,"Ti mꞌ Rida panang buuj, Sarõn panang buuj na-ããj hẽ, rabahapäh bä kä Enejas hasꞌoo däk doo, rahꞌyy kae kän Jesus hã."
44,9,36,"Doh-Kas panyyg nꞌaa hahỹỹhTi noo gó, panang Jopéh häd näng doo bä, ti awät ỹỹnh Jesus hã hꞌyy kaꞌeeh doo. Ta häd mä Tabita. Gereg kyyh ramaneëënh mä Doh-Kas. Baad mä tamoo wät, tamasaa hadꞌyyt hẽ kasꞌuut doo."
44,9,37,"Ti noo gó kä ta nahëë näng, ti tadajëp. Ti mꞌ rabahetsꞌyyt ta kamag nꞌaa paah, ti mꞌ ramasäg kän ta gawakõ pꞌop gadäk doo gó."
44,9,38,"Ti mꞌ Rida panang bä Peed bawät Jopéh buuj Jesus hã hꞌyy kaꞌeeh do raky nꞌaa napäh bä, ramejũũ pawóp hẽ ajyy Peed rabatsꞌyyt hyb nꞌaa. Jopéh nedaa bä ti Rida panang. Ti mꞌ rakajaa bä raky hadoo Peed hã:—Nayyw hẽ ãã karẽn mabahõm Jopéh hẽnh —näk mäh."
44,9,39,Ti mꞌ Peed bahõm kän sa sii. Takajaa bä mꞌ ramasäg kän kamag hasooh hẽnh. Ti mꞌ ỹỹj patug tema bok do Peed hã ranu sabug däk. Rabaꞌoot bä mꞌ rametëëh ta hã tamo hajꞌaa paa sa saroor tahedëp noo gó.
44,9,40,"Ti mꞌ Peed mejũũ mä rabanꞌyyh dó. Ta taron nu paa me mꞌ tabahyy häng, taky nꞌaa etsẽẽ mäh. Tahegꞌããs kamag wë, ti mꞌ taky hadoo:—Tabita, asꞌëëg gꞌëëd! —näng mä Peed.Tabita begãã däk mä tii bä. Peed tabahapäh bä, nu gasꞌëëg sooh."
44,9,41,"Ti mꞌ Peed moo ejꞌooj sëëk. Ti mꞌ tanaëëj kän mä Jesus hã hꞌyy kaꞌeeh doo, patug tema bok doo. Tametëëh sa hã tabedëb däk bä kä."
44,9,42,"Jé padꞌyyt hẽ Jopéh panang bä raky nꞌaa napäh ta tii, ti hyb nꞌaa mꞌ hajõk rahꞌyy kae kän mä Jesus hã."
44,9,43,"Ti mꞌ Peed bayyw gꞌëëd kän hajõng ta ä̃h ta ti panang bä, Simaw, sa masããh byyh sꞌëëb tahemꞌaa do tób bä."
44,10,1,Ajꞌyy Kóh-Nerijo häd näng do panyyg nꞌaa hahỹỹhPanang Sesareja häd näng doo bä mꞌ ti awät mä ajꞌyy Kóh-Nerijo häd näng doo. Isaraéw buuj nado mꞌ tii. Roma buuj warahén nꞌaa 100 hadoo do sa wahë nꞌaa. Itarija warahén nꞌaa tꞌĩĩ hẽnh katꞌaa do sa häd.
44,10,2,"Pꞌop Hagä Do hã Kóh-Nerijo hꞌyy kaꞌeeh, Judah buuj rahꞌyy kaꞌeeh do hadoo. Sahõnh hẽ ta tób yt hajꞌeenh do rahꞌyy kaꞌeeh na-ããj hẽ Pꞌop Hagä Do hã. Kóh-Nerijo heno mä dajẽẽr kasꞌuut do Judah buuj sa mahang habong do sa hã. Pꞌop Hagä Do hã mꞌ taky nꞌaa hetsẽ."
44,10,3,"Ti mꞌ, ta see pé noo gó mꞌ, tug bä mꞌ, ta sꞌëëh hadoo do tabahapäh. Ta sꞌëë gó baad mä tabahapäh Pꞌop Hagä Do ããs ta wë hana doo. Hahỹỹ dꞌ ããs kyyh ta hã:—Kóh-Nerijo —näng mäh.Ti mꞌ hꞌyyb eỹỹm doo me Kóh-Nerijo hegꞌããs ããs wë, ti mꞌ taky hadoo:—Hꞌëëd, takꞌëp hyb nꞌaa jawyk doo? —näng mäh."
44,10,4,Ti mꞌ ããs ky hadoo:—Pꞌop Hagä Do gadoo a kyyh ta hã maky nꞌaa hetsẽ doo. Tahapäh na-ããj hẽ kasꞌuut do sa matym nꞌaa sa hã maheno doo —näng mäh.
44,10,5,"—Mamejõ a sii moo hebꞌooh do wób Jopéh hẽnh rabahõm hyb nꞌaa, ajꞌyy Simaw Peed häd näng do ramanaa hyb nꞌaa."
44,10,6,"Simaw, sa masããh byy sꞌëëb tahemꞌaa do tób bä tabagä. Akajar nabyy me ta tób basooh —näng mä ããs kyyh ta hã."
44,10,7,"Ti mꞌ ããs dawuh jawén paa bä kä mꞌ, Kóh-Nerijo naëënh pawóp hẽ ta sii moo hebꞌook doo, warahén see sii hẽ Pꞌop Hagä Do hã hꞌyy kaꞌeeh doo. Ta karom see né hẽ mꞌ ti warahén."
44,10,8,Ti mꞌ taherꞌoot sa hã sahõnh hẽ tahapäh doo. Ti mꞌ tamejũũ Jopéh panang hẽnh rabahõm hyb nꞌaa.
44,10,9,"Ti mꞌ jati péh, Kóh-Nerijo mejũũ do rabedaa däk bä Jopéh hẽnh, Peed basëëk tób jó, basatẽ doo bä, taky nꞌaa etsẽẽ hyb nꞌaa. Wasyk mäh."
44,10,10,Asa däk mäh. Takarẽn paawä mꞌ ta tä tabawëh. Ta tä ramoo boo nuuj jé mꞌ sꞌëëh hadoo tahapäh. Ti mꞌ ta sꞌëëh hadoo doo gó mꞌ tahapäh wë noo kasꞌëës doo. Ti mꞌ hỹ pong jé naa ta hood pããn hadoo do bahyng tabagëët bä. Ta sasu hã ta hood pããn kamewyyt.
44,10,12,"Ta gó tabanäng mä harꞌëëng, tababo nꞌaa, tawꞌëëd sii hẽ. Ta mahang ti anäng Judah buuj raky nꞌaa jawꞌyyk do hyb nꞌaa ranawëh doo."
44,10,13,Ti mꞌ tamaa napäh kyyh herꞌoot do ta hã:—Asꞌëëg gꞌëëd. Manaboh a tä —näng mäh.Ti mꞌ Peed ky hadoo:
44,10,14,"—Dooh Takꞌëp Hyb Nꞌaa Jawyk Doo. Dooh ỹ hewë bä nesaa doo, maganenꞌaak doo —näng mäh."
44,10,15,"Ti mꞌ kyyh berꞌoot pꞌaa hẽnh:—Mamaneëëj manä nesaa doo me, baad tabahado däk Pꞌop Hagä Do anoo doo —näng mäh."
44,10,16,Tamawoob nuu me mꞌ ta ti kyy berꞌoot ta hã. Ti mꞌ nayyw hẽ hỹ pong jé pããn hadoo do basëëk pꞌaa hẽnh.
44,10,17,Ti mꞌ Peed hyb nꞌaa newëë nyy dꞌ tahanäng pé ti ta sꞌëëh. Ti nuuj jé né hẽ mꞌ Kóh-Nerijo mejũũ do rakajaa Simaw häd näng do tób noo bä. Ramana me mꞌ rabeaanh Simaw tób.
44,10,18,Ti mꞌ rabeaaj kän Peed tagëë bä.
44,10,19,"Ti mꞌ Peed hyb nꞌaa newëë nä bä ta sꞌëëh hadoo doo, Pꞌop Hagä Do Sahee ky hadoo ta hã ta hꞌyyb gó:—Tamawoob hẽ ajyy õm resoos —näng mäh."
44,10,20,"—Asꞌëëg gꞌëëd, ahyy sa wë. Ahõm né hẽ sa sii, ỹ né hẽ mejũũ a wë rabana hyb nꞌaa —näng mä Pꞌop Hagä Do Sahee."
44,10,21,Ti mꞌ Peed bahyy kän sa wë. Ti mꞌ taky hadoo sa hã:—Ỹ né hẽ bë eaanh doo —näng mäh. —Hꞌëëd hyb nꞌaa bë wén nꞌaa? —näng mäh.
44,10,22,"Ti mꞌ ajyy raky hadoo:—Kóh-Nerijo häd näng doo, 100 hedoo do warahén sa wahë nꞌaa seeh, ãã tamejũũ —näk mäh. —Pꞌop Hagä Do hã tahꞌyy kaꞌeeh. Baad hadoo do moo hewꞌëët do ta ti ajꞌyy. Sahõnh hẽ Judah buuj rajꞌaa etsë ta hã. Pꞌop Hagä Do ããs see kasꞌee wät mä ta hã. Ta hã tamejũũ mä õm ranaëënh hyb nꞌaa, ta tób hẽnh mabegꞌããs hyb nꞌaa, ta hã mabaherꞌoot hyb nꞌaa Pꞌop Hagä Do ky nꞌaa —näk mä sa kyyh."
44,10,23,"Ti mꞌ Peed batsyyd kän tób hẽnh, tꞌĩĩ hẽnh rabawëh, rabaꞌỹỹh hyb nꞌaa. Ti mꞌ jati pé Peed bahõm kän sa sii. Jesus hã hꞌyy kaꞌeeh do wób, Jopéh panang bä habong do rahada mäh."
44,10,24,"Ti mꞌ jatꞌiip hadoo rakajaa Sesareja panang bä. Tꞌĩĩ hẽnh Kóh-Nerijo, ta wakããn, ta najiis tatsꞌyyt do ragada mäh."
44,10,25,"Ti mꞌ Peed kajaa bä Kóh-Nerijo tób bä, Kóh-Nerijo ahyy häng tũũ ta taron nu paa me, Peed tawehꞌëëh hyb nꞌaa."
44,10,26,"Ti mꞌ Peed mejũũ tabasꞌëëg gëët hyb nꞌaa, ti mꞌ taky hadoo ta hã:—Asꞌëëg gꞌëëd! —näng mäh. —Ajꞌyy ỹỹh. A da hadoo do né hẽ ỹỹh. Pꞌop Hagä Do nado ỹ hỹỹh —näng mäh."
44,10,27,"Ti mꞌ Peed berꞌoot bä mꞌ ta sii, ajëë suun mä tób gó. Ti mꞌ hajõk do tꞌĩĩ hẽnh katꞌaa do tabahapäh."
44,10,28,"Ti mꞌ taky hadoo sa hã:—Bë hapäh né hẽ, Judah buuj raky nꞌaa jawꞌyyk do dooh tanꞌoo bä Judah buuj nadoo do mahang Judah buuj raboo bä. Dooh tanꞌoo bä sa tób yt hã Judah buuj ajëë suun bä. Ti hadoo né hẽ, sꞌëëh hadoo doo gó ỹ Pꞌop Hagä Do metëëk ỹ mananeëënh hyb nꞌaa baad nadoo doo, Pꞌop Hagä Do ganadoo doo, ta wób —näng mäh."
44,10,29,"—Ti hyb nꞌaa ỹ ranaëëj bä, ỹ gadoo ỹ ratsꞌyyt doo. Nayyw hẽ ỹ bana —näng mäh. —Maherꞌood hꞌëëd hyb nꞌaa ỹ maneëënh —näng mä Peed kyyh."
44,10,30,"Ti mꞌ Kóh-Nerijo ky hadoo:—Ji meheet pé ta ä̃ däg, da hẽ, tug bä ỹ ky nꞌaa etsẽẽ bä, tii bä pój ỹỹ jé takasee ajꞌyy. Gabarëëh ta saroor."
44,10,31,"Ti taky hadoo hã ỹỹ: “Pꞌop Hagä Do maa napäh a kyyh ta hã maky nꞌaa hetsẽ doo. Tahapäh na-ããj hẽ kasꞌuut do sa matym nꞌaa sa hã maheno doo”, näng."
44,10,32,"“Mamejõ a sii moo hebꞌooh do wób Jopéh hẽnh rabahõm hyb nꞌaa, ajꞌyy Simaw Peed häd näng do ramanaa hyb nꞌaa. Simaw, sa masããh byy sꞌëëb tahemꞌaa do tób bä tabagä. Akajar nabyy me ta tób basooh”, näng ããs kyyh hã ỹỹ."
44,10,33,"Ti hyb nꞌaa nayyw hẽ ỹ mejũũ õm ranaëënh hyb nꞌaa. Baad tanyy né hẽ ti mabana —näng mäh. —Sahõnh hẽ ãã kata däk Pꞌop Hagä Do matym gó, ãã matakëë hyb nꞌaa Pꞌop Hagä Do mejũũ do maherꞌoot do ãã hã —näng mä Kóh-Nerijo kyyh."
44,10,34," Ti mꞌ Peed du do kän taherꞌoot do sa hã:—Baad ỹ bahapäh hỹỹ kä, sahõnh hẽ badäk hahỹ hawꞌããts hẽ häj nꞌaa babuuj ta hã hꞌyy kaꞌeeh doo, baad hadoo do moo bꞌook do Pꞌop Hagä Do gadoo. Séd hã ji Pꞌop Hagä Do gadoo —näng mä Peed. Series, "
44,10,36,"Ti mꞌ taky hadoo ẽnh:—Bë ky nꞌaa napäh Pꞌop Hagä Do taherꞌoot do ãã hã, Isaraéw buuj sa hã: Jesus Kristo dajëp ji hyb nꞌaa. Ti hyb nꞌaa dooh Pꞌop Hagä Do majĩĩ ji do boo bä. Tahajaa ta najiis ji hado däg bä hỹỹ kä. Sahõnh hẽ badäk hahỹỹ hã habong do sa wahëh ti Jesus."
44,10,37,"Bë ky nꞌaa napäh né hẽ Jesus moo wäd wät do Judah häj nꞌaa bä, Jowãw nu gahemꞌuun do herꞌoot do jawén paa bä Garirej häj nꞌaa bä ji nu gemuun hõm do ky nꞌaa. Pꞌop Hagä Do hejój, ta Sahee na-ããj hẽ Jesus Nasaréh buuj tahꞌyyb mahũũm, Pꞌop Hagä Do anꞌoo bä. Jé padꞌyyt hẽ baad hadoo do Jesus moo wäd wät. Taheso sahõnh hẽ DijabGereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng pé ti Dijab. rejãã doo. Sahõnh hẽ ta ti Jesus bahajaa, ta sii Pꞌop Hagä Do bawät do hyb nꞌaa. Bë ky nꞌaa napäh né hẽ ta tii."
44,10,39,"Baad ãã bahapäh sahõnh hẽ Jesus moo wäd wät do Judah buuj sa häj nꞌaa bä, Jerusarẽnh panang bä na-ããj hẽ. Ti hyb nꞌaa ãã wén herꞌoot ãã hapäh doo. Ta jawén kä rabepëëm däk bꞌaa hã kajatsëk do hã, tadajëp hyb nꞌaa. Tadajëp jawén paa bä, tamawoob däg ta ä̃h, taganä wät Pꞌop Hagä Do anꞌoo bä. Ta jawén takasꞌee kän ãã hã Pꞌop Hagä Do anꞌoo bä."
44,10,41,"Dooh sahõnh hẽ Judah buuj sa hã takasꞌee bä. Jããm hẽ ãã hã takasee, ããh, Pꞌop Hagä Do asëëw bong doo, ta tꞌaah ky nꞌaa ãã baherꞌoot hyb nꞌaa. Ãã awëë bong, ãã eëg bong Jesus sii taganä wät do jawén paa bä —näng mä Peed."
44,10,42,"Ti mꞌ taky hadoo ẽnh:—Ãã tamejũũ ta ky nꞌaa ãã baherꞌoot hyb nꞌaa ta wób sa hã. Ãã tamejũũ ãã maherꞌoot hyb nꞌaa, ti né hẽ ti sahõnh hẽ hedëp doo, dejëp do paa na-ããj hẽ sa ky nꞌaa etyy nꞌaa Pꞌop Hagä Do anꞌoo bä. Sahõnh hẽ Pꞌop Hagä Do ky nꞌaa rod raherꞌood wät paa ta ky nꞌaa. Hahỹỹ da raherꞌoot doo: Jé ta hã hꞌyy kaꞌeeh do sa hꞌyyb tym gó hanäng do nesaa do Pꞌop Hagä Do awug hõm da, sa hyb nꞌaa Jesus dajëp do hyb nꞌaa."
44,10,44,"Ti mꞌ Peed erꞌoot nä mꞌ, sahõnh hẽ ta kyyh maa newꞌëë do sa hꞌyyb tym gó Pꞌop Hagä Do Sahee bajëng. Ti mꞌ Judah buuj Jesus hã hꞌyy kaꞌeeh doo, Peed sii hanꞌaa doo, rameuuj bong mäh, Pꞌop Hagä Do Sahee Judah buuj nadoo do sa hꞌyyb gó tabajëng do hyb nꞌaa. Ramaa napäh mä kyy wób me rerꞌoot doo, Pꞌop Hagä Do rajꞌaa etsë doo. Series,  Series, "
44,10,47,"Ti mꞌ Peed ky hadoo:—Dooh hewaat pé ranu kemuun hyb nꞌaa, Pꞌop Hagä Do Sahee bajëng do hyb nꞌaa sa hꞌyyb gó, ër hã tabajëng do hadoo —näng mä Peed. Ti mꞌ Peed mejũũ ranu gemuun hyb nꞌaa Jesus Kristo häd gó. Ti mꞌ retsẽẽ sa sii Peed baym hyb nꞌaa dó."
44,11,1,"Peed maherꞌoot do Jesus hã hꞌyy kaꞌeeh do sa hã ky nꞌaa hahỹỹhTi mꞌ, Jesus mejũũ doo, Jesus hã hꞌyy kaꞌeeh do Judah häj nꞌaa bä habok do na-ããj hẽ raky nꞌaa napäh Judah buuj nadoo do na-ããj hẽ ragadoo do Pꞌop Hagä Do panyyg. Ti mꞌ Peed kaja hõm bä kä Jerusarẽnh hẽnh, Judah buuj wób Jesus hã hꞌyy kaꞌeeh doo, masuuj noo byyh kehõk doo, ranabuuj gedoo mä Peed."
44,11,3,Hahỹỹ dꞌ mä sa kyyh ta hã:—Hëd nꞌaa mabajëë suun Judah buuj nadoo do sa tób gó? Hëd nꞌaa mabawëh sa sii? —näk mäh.
44,11,4,Ti mꞌ baad Peed baherꞌoot sa hã sahõnh hẽ tahapäh do tahewäd nä hẽnh. Hahỹỹ dꞌ mä ta kyyh:
44,11,5,"—Panang Jopéh häd näng doo bä ỹ bagëë wät bä, ỹ ky nꞌaa etsẽẽ bä, sꞌëëh hadoo hã ỹỹ. Ỹ hapäh hỹ pong jé naa tabahyng, ỹ bagëët bä, ta hood pããn hadoo doo. Ta sasu hã pããn kamewyyt."
44,11,6,"Baad ỹ bahegꞌããs hꞌëëd ta gó hanäng péh. Tii bä harꞌëëng, tababo nꞌaa, tawꞌëëd sii hẽ ỹ hapäh ta gó. Ta mahang ti anäng ër ky nꞌaa jawꞌyyk do hyb nꞌaa ër nawëh doo."
44,11,7,"Ti ỹ maa napäh kyyh herꞌoot do hã ỹỹ: “Asꞌëëg gꞌëëd. Manaboh a tä”, näng mä hã ỹỹ."
44,11,8,"Ti ỹ ky hadoo: “Dooh Takꞌëp Hyb Nꞌaa Jawyk Doo. Dooh ỹ hewë bä nesaa doo, maganenꞌaak doo”, näng këh ỹỹ. Tii bä hỹ pong jé naa kyyh herꞌoot pꞌaa hẽnh hã ỹỹ: “Mamaneëëj manä nesaa doo me, baad tabahado däk Pꞌop Hagä Do anoo doo”, näng mä ta kyyh."
44,11,10,"Tamawoob nuu me ta ti kyyh berꞌoot hã ỹỹ. Ti mꞌ nayyw hẽ hỹ pong jé pããn hadoo do basëëk pꞌaa hẽnh. Ti noo gó né hẽ tamawoob hẽ ajyy, Sesareja hẽnh naa ramejũũ doo, rakajaa ỹ bagä bä. Ỹ rahahëën rawén nꞌaa."
44,11,12,"Tii bä Pꞌop Hagä Do Sahee ỹ tamejũũ sa sii né hẽ ỹ bahõm hyb nꞌaa. Ti ãã bahõm kän. Bꞌëëh hahỹ ji ma poo oow see pé ajyy ër hỹỹj hedoo doo, si ỹ rabahõm. Séd hã ãã bajëë pꞌëë ajꞌyy tób yt hã."
44,11,13,"Ti ajꞌyy baherꞌoot ãã hã ta tób yt tahapäh do ããs, hahỹỹ da mꞌ ta sii herꞌoot doo: “Mamejõ Jopéh panang hẽnh Simaw Peed häd näng do ramanaa hyb nꞌaa. Taherꞌoot da a hã nyy da bë Pꞌop Hagä Do bedꞌëëp nesaa do mahä̃nh, ta sii bë baboo hadꞌyyt hyb nꞌaa hỹ pong jé, õm, a tób yt hajꞌeenh doo”, näng ããs ta hã —näng mä Peed kyyh tamaherꞌoot do sa hã."
44,11,15,"Ti mꞌ ahõm nä Peed kyyh:—Ỹ du doo bä ỹ herꞌoot do sa hã, sa hꞌyyb tym gó Pꞌop Hagä Do Sahee bajëng, pooj jé ër hꞌyyb gó tabajëng do hadoo."
44,11,16,Ti ỹ hyb nꞌaa esee Jesus herꞌoot do paah: “Jowãw nu gahemꞌuun do nu gemuun wät naëng me. Hỹỹ kä bë hã Pꞌop Hagä Do anoo da ta Sahee bë hꞌyyb tym gó.”
44,11,17,"Sa hã Pꞌop Hagä Do anꞌoo däk ta Sahee, ër hã tanꞌoo däk doo da, Jesus Kristo, Takꞌëp Hyb Nꞌaa Jawyk Do hã ãã hꞌyy kaꞌeeh noo gó. Ti hyb nꞌaa, Pꞌop Hagä Do hã ỹ hajẽm gꞌeeh tamo hajꞌaa hadoo do hyb nꞌaa? —näng mä Peed sa hã."
44,11,18,"Ti mꞌ ramaa napäh bä mꞌ Peed herꞌoot doo, dooh mꞌ ranabuuj gedo boo bä kä. Ti mꞌ radu doo Pꞌop Hagä Do rajꞌaa etsë. Hahỹỹ da mꞌ sa kyyh:—Judah buuj nadoo do hã na-ããj hẽ Pꞌop Hagä Do anoo ta hã rahꞌyy kawapëën, ta hã rahꞌyy kaꞌeeh hyb nꞌaa, edëb hadꞌyyt do ragadoo hyb nꞌaa kä Pꞌop Hagä Do pa —näk mä sa kyyh."
44,11,19,"Ãn-Tijoka bä habong do Jesus hã hꞌyy kaꞌeeh do panyyg nꞌaa hahỹỹhJesus hã hꞌyy kaꞌeeh do rarejãã doo, Es-Tew radajꞌëëp noo gó, raketyn bong. Sa wób Penisija häd näng do häj nꞌaa hẽnh rabahõm, ta wób tsyt dëëg hã Tsi-Peré häd näng doo hẽnh rabahõm, ta wób panang Ãn-Tijoka häd näng doo hẽnh rabahõm. Tꞌĩĩ hẽnh jããm hẽ Judah buuj hã ramaherꞌoot Jesus ky nꞌaa."
44,11,20,"Ti hadoo né hẽ, Jesus hã hꞌyy kaꞌeeh do wób, Tsi-Peré, Sirené häd enäh doo bä naa, ahꞌũũm Ãn-Tijoka hẽnh. Tꞌĩĩ hẽnh rabaherꞌoot Jesus, Hyb Nꞌaa Jawyk Do ky nꞌaa Judah buuj nadoo do sa hã kä."
44,11,21,"Pꞌop Hagä Do hejój sa hã tabawät, ti hyb nꞌaa hajõk raky dahé däk panyyg hanäm doo. Jesus hã rahꞌyy kae padäg kän."
44,11,22,"Ti mꞌ Jesus hã hꞌyy kaꞌeeh do Jerusarẽnh bä habong do raky nꞌaa napäh bä ta tii, ramejũũ Béh-Nabéh, Ãn-Tijoka hẽnh tabahegꞌããs hyb nꞌaa. Ti mꞌ, tꞌĩĩ hẽnh Béh-Nabéh kajaa bä, tahapäh Pꞌop Hagä Do ky nꞌaa edëë bong hanäm doo me Judah buuj nadoo doo. Ti hyb nꞌaa tatsebee wät. Ti mꞌ baad tabaherꞌoot sa hã, tꞌõp madäk doo me rahyb nꞌaa hũũm hadꞌyyt hẽ hyb nꞌaa Jesus. Ky enyym mä ti Béh-Nabéh. Baad mä Pꞌop Hagä Do Sahee hꞌyyb mahũũm, baad tahꞌyy kaꞌeeh Jesus hã. Hajõk tꞌĩĩ hẽnh rahꞌyy kae kän Jesus hã."
44,11,25,"Ti mꞌ Béh-Nabéh bahõm kän Tas hẽnh, Saw-Ru hesoos doo."
44,11,26,"Tabawꞌyyt bä mꞌ tamana kän Ãn-Tijoka panang hẽnh. Ti mꞌ sét ta baab rababoo kän ta tii bä Jesus hã hꞌyy kaꞌeeh do sa mahang. Hajõk do sa hã rama metëëk Jesus ky nꞌaa. Ãn-Tijoka bä né kä pooj jé radu doo ramaneëënh do Jesus hã hꞌyy kaꞌeeh doo, Kristo karapee."
44,11,27,"Ti noo gó Pꞌop Hagä Do ky nꞌaa rod rabana Ãn-Tijoka hẽnh, Jerusarẽnh hẽnh naa."
44,11,28,"Sa seeh, Agab häd näng doo, asꞌëëg gëët, Pꞌop Hagä Do Sahee kyy gó taherꞌoot sa hã, ana ji hasaah do panꞌaa sahõnh hẽ hëëj Roma buuj rabagꞌããs doo bä. Te hub né hẽ, Roma buuj sa wahë nꞌaa Karaw-Dijo häd näng do bagꞌããs noo gó rabasꞌaah né hẽ. Tii kä mꞌ, Jesus hã hꞌyy kaꞌeeh do Ãn-Tijoka bä habok do ramasaa kän Jesus hã hꞌyy kaꞌeeh doo, Judah häj nꞌaa bä habong doo. Sahõnh hẽ ranoo rahajaa do pénh. Ti mꞌ ramejũũ Béh-Nabéh Saw-Ru daheeh ramahũũm ramasa doo, Jesus hã hꞌyy kaꞌeeh do Judah häj nꞌaa bä habong do sa wahë nꞌaa wë."
44,12,1,"Eróts mejũũ radajꞌëëp paawä Peed panyyg nꞌaa hahỹỹhTi mꞌ, ti noo gó Judah buuj sa wahë nꞌaa Eróts häd näng do du doo tarejãã do Jesus hã hꞌyy kaꞌeeh do wób."
44,12,2,Tamejũũ mä radajꞌëëp Tsijaag sẽn-jeer me. Jowãw hỹỹj mä ti Tsijaag.
44,12,3,"Ti mꞌ Eróts bahapäh bä kä ti Judah buuj Jesus hã hꞌyy kanaꞌeeh do ragenꞌaak Tsijaag tadajꞌëëp doo, tamejũũ na-ããj hẽ ramaso däk Peed. Pãw makuj temah do rabawa do ratabꞌëës noo gó mꞌ tii. Ti mꞌ ramaso däk jawén paa bä tamejũũ radawäts gëët. Ti mꞌ tamejũũ 16 warahén, ji meheet pé kenꞌyyh raketyn hõm, rabahagꞌããs hyb nꞌaa Peed. Takarẽn né paawä Pas-kowa ratabꞌëës jawén paa bä tamejũũ Peed ramanaa, hajõk do sa matym gó ta hã taky nꞌaa etyy hyb nꞌaa."
44,12,5,"Ti mꞌ ragadahewꞌëës doo gó Peed agꞌëëd nuuj jé, takꞌëp né hẽ Jesus hã hꞌyy kaꞌeeh do Pꞌop Hagä Do hã raky nꞌaa etsẽẽ ta hyb nꞌaa."
44,12,6,"Ti mꞌ atsëm, Eróts ky däng do pooj jé, hajõk do sa matym gó Peed taky nꞌaa etyy do paawä, Peed aỹỹh mä warahén sa hõõ gó. Hub hẽnh warahén seeh, sꞌỹỹ hẽnh ta seeh. Pawóp hẽ haak sapuuw hadoo doo me Peed ramoo mawꞌyyd däk. Warahén sa hã tatyd padëëk. Warahén wób ragadahewꞌëës do noo bä rababꞌëëh rabahagꞌããs hyb nꞌaa. Ti mꞌ, nayyw hẽ mꞌ Pꞌop Hagä Do ããs kasꞌee wät. Ragadahewꞌëës doo gó mꞌ ta bag ganyyh. Ti mꞌ ããs mebë Peed karapa hã, taty gawëëj däk hyb nꞌaa. Ti mꞌ taky hadoo ta hã:—Nayyw hẽ, hꞌyy kabawaad wäd! Asꞌëëg gꞌëëd! —näng mäh.Ti mꞌ nayyw hẽ haak sapuuw hadoo doo, ta moo hã padëëk do paah, keréd bëëh tũũ. Ti mꞌ ããs ky hadoo ta hã:—Madadäg a saroor, a tsyym suun —näng mäh.Ti mꞌ Peed dadäk ta saroor, ta tsyym suun. Ti mꞌ ããs ky hadoo ẽnh:—Madadäg a hatsë a hã, jawén ỹ ana! —näng mäh."
44,12,9,"Ta jawén Peed banä kän ragadahewꞌëës doo gó naa. Dooh tahꞌyy ganyy bä te hub tado bä né hẽ ããs moo wät doo. Ta sꞌëëh hadoo tahapäh tedꞌoo. Ratabꞌëës pooj jé habꞌëëh do warahén. Ta jawén habꞌëëh do ratabꞌëës né hẽ mꞌ tii dꞌ ẽnh. Ti mꞌ rakajaa bä ta noo sapaar sꞌëëb ty katsë doo, panang hẽnh ji bahõm bä kä, ta daaj hẽ tanoo kasëëts hõm. Ti mꞌ ratabëëj nä kän mäh. Dawëë péj rababoo däk bä kä mꞌ, ããs badoo wäd kän, ta pooj jé hawät doo. Ti mꞌ Peed hꞌyy kadawꞌuuh. Ta hꞌyyb gó mꞌ taky hadoo:—Hỹỹ kä baad ub ỹ bahapëë kän. Pꞌop Hagä Do mejũũ ta ããs ỹ tabedꞌëëp hyb nꞌaa Eróts moo gó naa, ỹ rarejãã do paawä Judah buuj sa mahä̃nh —näng mä ta hꞌyyb gó."
44,12,12,"Ti mꞌ Peed hꞌyy kadawꞌuuh bä mꞌ, tabahõm Marija häd näng do tób hẽnh. Tꞌĩĩ hẽnh hajõk kata bꞌëëh raky nꞌaa etsẽẽ hyb nꞌaa. Marija häd näng doo, Jowãw Maah-Ko häd näng do ỹỹn. Ti mꞌ sa tób nooh, ta tyw nꞌaa tabës bä nasooh doo me Peed naëënh. Tanoo edas mäh. Ti mꞌ maruus, sa karom Rode häd näng do banyyh tabahegꞌããs hyb nꞌaa. Tamaa napäh bä Peed noo gedꞌop, tsebee wät do hyb nꞌaa pꞌaa hẽnh tamatëh hõm tapanäk hyb nꞌaa ta wób sa hã Peed ti agëët tób noo bä. Hꞌyyb manepëë wät do hyb nꞌaa, dooh mꞌ tanoo gasëëts wäd tób nooh."
44,12,15,Ti mꞌ ta wób raky hadoo maruus hã:—Õm ky kewꞌoonh —näk mäh.—Dooh. Né hup ỹ né hẽ. Peed né hẽ —näng mä maruus.—Dooh Peed tado bä —näk mäh. —Ããs ta hã hagꞌããs do apäh —näk mäh.
44,12,16,"Ti nuuj jé mꞌ Peed naëënh nä tób noo bä. Ti mꞌ ranoo gasëëts kän, ti mꞌ Peed rahapäh, ti mꞌ hꞌyy gabedo bong mäh."
44,12,17,"Ta moo me mꞌ Peed meduuk, bag hẽnh rababꞌëëh hyb nꞌaa. Ti mꞌ taherꞌoot sa hã ny hadoo Pꞌop Hagä Do manyyh ragadahewꞌëës doo gó naa. Ti mꞌ taky hadoo:—Bë maherꞌood Tsijaag, ta wób Jesus hã hꞌyy kaꞌeeh do sii hẽ —näng mäh.Ti mꞌ sa hã tabaherꞌoot jawén paa bä, ahõm kän ta sꞌee hẽnh."
44,12,18,"Ti mꞌ tabawag hõm bä kä, takꞌëp warahén rahꞌyyb manepëë bong, hꞌyyb eꞌỹỹm bꞌëëh mä Peed badoo wät do hyb nꞌaa mꞌ."
44,12,19,"Ti mꞌ Eróts mejũũ rabesoos hyb nꞌaa. Dooh mꞌ rawyyd bä. Ti mꞌ hajõng Eróts eaanh warahén sa hã, ti mꞌ tamejũũ radejꞌëëp sahõnh hẽ warahén hagꞌããs do paah.Hajõng Eróts wén eaanh sa hã, tahapäh hyb nꞌaa ranoo kanesa bä. Peed ramasa ragadahewꞌëës doo gó tabanyyh tedꞌoo apäh. Ti noo gó radejꞌëëp né hẽ ragadahewꞌëës doo gó hagëët do hagã nꞌaa, ta see kejën nä bä sa mahä̃nh. Ti mꞌ ti jawén paa bä Eróts beréd däk dó Judah häj nꞌaa. Sesareja panang hẽnh tabegꞌããs dó."
44,12,20,"Eróts dajëp do panyyg nꞌaa hahỹỹhEróts paa kamajẽ wät Tiir panang, Sidõn panang babuj nꞌaa sa hã. Ti mꞌ Tiir panang, Sidõn panang babuj nꞌaa, baad ub rakanerꞌoot rabaherꞌoot hyb nꞌaa Eróts sii, Eróts kamanajẽ wät hyb nꞌaa sa hã. Tii dꞌ rawén dꞌoo sa waa hyb nꞌaa, Eróts häj nꞌaa bä retsẽẽ do hyb nꞌaa. Ti mꞌ pooj jé rakanerꞌoot Baras häd näng do sii, Eróts hã tabetsẽẽ hyb nꞌaa tanꞌoo bä ta sii raberꞌoot hyb nꞌaa. Eróts karom, ta masa nꞌaa Eróts wehꞌëëh do ti Baras."
44,12,21,"Ti mꞌ Eróts ky däng sa hã, ta sii raberꞌoot hyb nꞌaa. Ti mꞌ ti noo gó tadadäk sa wahë nꞌaa saroor nꞌaa, ti mꞌ tabaherꞌoot hajõk do sa hã."
44,12,22,"Ti mꞌ maa newꞌëë do takꞌëp mä sa kyyh:—Ta ti herꞌoot doo, dooh ajꞌyy tado bä! Pꞌop Hagä Do hadoo né hẽ tii! —näk mä sa kyyh. Ti mꞌ Eróts gadoo sa kyyh, “Pꞌop Hagä Do õm”, hanäk doo. Tsebee wät ti hyb nꞌaa. Dooh tawehëë bä Pꞌop Hagä Doo. Ti hyb nꞌaa ti noo gó né hẽ kä, nayyw hẽ, Pꞌop Hagä Do ããs anꞌoo bä ta nahëë nyy kän. Tii bä mꞌ, tadajëb kän asꞌood no hajꞌaa."
44,12,24,Pꞌop Hagä Do ky nꞌaa ahõm tii bä. Jé padꞌyyt hẽ tii bä rabaherꞌoot.
44,12,25,"Ti mꞌ Béh-Nabéh Saw-Ru daheeh rabahaëëj däk jawén paa bä dajẽẽr Ãn-Tijoka buuj Jesus hã hꞌyy kaꞌeeh do mejũũ doo, rababaaj nä kä Ãn-Tijoka hẽnh. Sa sii ramahũũm kän Jowãw Maah-Ko häd näng doo."
44,13,1,"Jesus ky nꞌaa mahũũm do rasëm do panyyg nꞌaa hahỹỹhTi mꞌ Ãn-Tijoka bä, Jesus hã hꞌyy kaꞌeeh do sa mahang ti anäng Pꞌop Hagä Do ky nꞌaa rod, Pꞌop Hagä Do kyyh ma metëëk doo. Hahỹỹ da mꞌ sa häd: Béh-Nabéh, Simijãw “byyh hasus doo” ramaneëënh doo, Rusijo panang Sirené häd näng doo hẽnh naa, Manaẽn Eróts Garirej häj nꞌaa wahë nꞌaa daheeh hawäng do paah, Saw-Ru kä."
44,13,2,"Ti mꞌ ta see pé noo gó, Takꞌëp Hyb Nꞌaa Jawyk Do rahyb nꞌaa jewꞌyyk bä, ranoo kanawa doo me Jesus rahyb nꞌaa esee bä, Pꞌop Hagä Do Sahee ky hadoo sa hꞌyyb gó:—Tsyt hẽ, wë ỹỹ bë asëëw Béh-Nabéh Saw-Ru daheeh. Ti anäng ỹ karẽn do ramoo bok doo, ỹ wén naëënh —näng mä Pꞌop Hagä Do Sahee."
44,13,3,"Ti mꞌ raky nꞌaa etsẽẽ jawén paa bä, ratayy do ji noo kanawa doo me Jesus ji hyb nꞌaa esee hyb nꞌaa jawén paa bä, sa moo radatooj kän Béh-Nabéh Saw-RuSaw-Ru häd see Paw-Ro. sa nuu gó.Sa moo radatooj bong, Pꞌop Hagä Do Sahee hejój sa sii tabawät hyb nꞌaa. Ti mꞌ raky nꞌaa edëë wät rabahõm hyb nꞌaa kä."
44,13,4,"Tsyt dëëg hã Jesus ky nꞌaa raherꞌoot do panyyg nꞌaa hahỹỹhTi mꞌ Béh-Nabéh Saw-Ru daheeh rabahõm kän Pꞌop Hagä Do Sahee mejũũ doo da. Ti mꞌ panang Serew-Sija häd näng doo hẽnh rabawꞌëënh. Tii bꞌ naa ragatsëg tꞌoonh marakate gó rabatsëg hõm hyb nꞌaa tsyt dëëg hã Tsi-Peré häd näng doo hẽnh. Rakaja hõm bä panang Saramin häd näng doo bä, raherꞌoot mä Pꞌop Hagä Do panyyg tób Pꞌop Hagä Do panyyg Judah buuj rayd naherot do yt hã. Jowãw Maah-Ko sa sii mꞌ tabawät, tamasa hyb nꞌaa sa hã."
44,13,9,"Ti mꞌ baad mä Pꞌop Hagä Do Sahee hꞌyyb mahũũm Saw-Ru, Paw-Ro ramaneëënh doo. Ti mꞌ baad Paw-Ro bahegꞌããs sëëw oow wë. Ti mꞌ taky hadoo ta hã:—Dijab tꞌaah õm! Baad hadoo do ganenꞌaak do õm. Ky nesaa õm, noo kanesꞌats õm —näng mäh. —Mawareem hadꞌyyt hẽ gꞌeeh baad hadoo do Takꞌëp Hyb Nꞌaa Jawyk Do metëëk doo? —näng mäh. Ti mꞌ taky hadoo ẽnh ta hã:—A wë Takꞌëp Hyb Nꞌaa Jawyk Do hꞌyyb wareem däk. Õm da ty tamaa wät dó. Ti noo gó dooh mahapëë wäd bä papỹỹj bag —näng mä Paw-Ro kyyh.Ti mꞌ nayyw hẽ Erimas ty tamaa wäd kän. Tesóts wät mä nayyw hẽ moo takyyk do panꞌaa. Ti mꞌ sa wahë nꞌaa bahapäh bä ajꞌyy ty tamaa wät doo, Jesus hã tahꞌyy kae däg kän. Tameuuj wät mä Jesus ky nꞌaa hã."
44,13,13,"Ãn-Tijoka sꞌee hẽnh raheboo nä do panyyg nꞌaa hahỹỹhTi mꞌ Pap bä naa Paw-Ro rabatsëg hõm tamyyj däk hã, Peh-Ke häd näng doo hẽnh, Pam-Pirija häj nꞌaa bä. Ti mꞌ panang Peh-Ke häd näng doo bä rakajaa bä, Jowãw Maah-Ko eréd bong mä Paw-Ro Béh-Nabéh daheeh, Jerusarẽnh hẽnh tababaaj hõm hyb nꞌaa."
44,13,14,"Peh-Ke bä naa Paw-Ro rabahõm panang Ãn-Tijoka sꞌee hẽnh, Pisidija häj nꞌaa bä. Ti mꞌ Saab hã, Judah buuj rakamehehãk do hã, rabahõm tób Pꞌop Hagä Do panyyg rayd naherot doo hẽnh. Ta yt hã mꞌ rabatꞌoonh."
44,13,15,"Ti mꞌ tób yt hã katꞌaa do see tanerꞌoot mä Pꞌop Hagä Do ky nꞌaa jawꞌyyk do kerih do bód, Pꞌop Hagä Do ky nꞌaa rod rerih do bód na-ããj hẽ. Tanerꞌood wät do jawén paa bä, tób sa wahë nꞌaa rabatsꞌyyt Paw-Ro raherꞌoot hyb nꞌaa rakarẽn bä. Hahỹỹ da mꞌ sa kyyh:—Ãã wakããn —näk mäh. —Tanyy bä bë wë bë herꞌoot pé babä hatꞌoonh do ratsebé hyb nꞌaa, bë herꞌood —näk mäh."
44,13,16,"Ti mꞌ Paw-Ro basꞌëëg gëët. Ta moo me mꞌ tameduuk, bag hẽnh rababꞌëëh hyb nꞌaa. Ti mꞌ taky hadoo:—Bë maa newë këh ỹỹ, Isaraéw buuj, Isaraéw buuj nadoo do na-ããj hẽ Pꞌop Hagä Do hã hyb nꞌaa esꞌee doo —näng mäh."
44,13,17,"—Pꞌop Hagä Do Isaraéw buuj rahꞌyy kahaꞌeeh do tasëëw hõm paa ër wahë makũũh. Takꞌëp rakaood bong Pꞌop Hagä Do anꞌoo bä Esit bä, sa wakããn nadoo do sa mahang rababong noo gó. Ti mꞌ tꞌĩĩ hẽnh häj nꞌaa bä naa ta hejój me ër wahë makũ tamanꞌyyh. 40 mꞌ ta baab rababong tabanawäng bä, Pꞌop Hagä Do baad tahegꞌããs sa hã. Hëëj Kanaãh häd näng doo bä 7 tꞌĩĩ hẽnh habong do paa sa wahë nꞌaa sa karapee sii hẽ ër wahë makũ nu gadꞌeet, Pꞌop Hagä Do anꞌoo bä. Ër wahë makũũ hã tanꞌoo däk sa häj nꞌaa paah. 450 ta baab tabado däk bä kä ër wahë makũ tasëëw hõm do jawén paa bä tii.—Ta jawén Pꞌop Hagä Do anoo sa hã ajyy ky nꞌaa etsëëh do sa mahang ky nꞌaa etyy doo. Tii dꞌ tabahadoo, Pꞌop Hagä Do ky nꞌaa rod Samuéw bawäd däg bä kä. Series, "
44,13,21,"Ti mꞌ ër wahë makũ rabetsẽẽ, Pꞌop Hagä Do anoo hyb nꞌaa sa wahë nꞌaa panꞌaa. Ti mꞌ Pꞌop Hagä Do banoo né hẽ Sauh häd näng doo, Kis häd näng do tꞌaah, sa wahë nꞌaa tabahadoo hyb nꞌaa. Bẽn-Jamih häd näng do panaa ti Sauh. 40 ta baab Sauh bagꞌããs."
44,13,22,"Ta jawén tado hõm Sauh, Dawi ta jawén buuj Pꞌop Hagä Do anꞌoo bä, sa wahë nꞌaa tabahadoo hyb nꞌaa. Hahỹỹ da mꞌ Pꞌop Hagä Do kyyh Dawi ky nꞌaa: “Ỹ karẽn doo da Dawi bawät ỹ hapäh. Tamoo wät da sahõnh hẽ ỹ karẽn doo”, näng mä Pꞌop Hagä Do kyyh Dawi ky nꞌaa hã —näng mä Paw-Ro kyyh."
44,13,23,"Ti mꞌ Paw-Ro ky hadoo:—Dawi panaa see Pꞌop Hagä Do mejõ kän, Isaraéw buuj sa hꞌyyb tym dëëb, taky nꞌaa enooh do paa hadoo. Jesus né hẽ tii."
44,13,24,"Jesus du doo do pooj jé Pꞌop Hagä Do ky nꞌaa taherꞌoot doo, Jowãw nu gahemꞌuun do häd näng do herꞌoot sahõnh hẽ Isaraéw buuj sa hã, raberéd hõm hyb nꞌaa ta ti nesaa doo. Tanu gemuun hõm nesaa do raberéd hõm do heen nꞌaa."
44,13,25,"Sahõnh hẽ ta hã Pꞌop Hagä Do mejũũ do tametëëk do panꞌaa tabahajaa bä, Jowãw nu gahemꞌuun do ky hadoo: “Jaa ỹ bë hã?”, näng mäh. “Dooh bë hyb nꞌaa newëë do tado bä ỹỹh. Dooh Pꞌop Hagä Do Hꞌyyb Däng Do tado bä ỹỹh. Ti awät da jawén ỹỹ. Ỹ hyb nꞌaa sakog its ta hã. Ti hyb nꞌaa, dooh ỹ haja bä ta tsyym suun ỹ kabo nä bä”, näng mä Jowãw nu gahemꞌuun do kyyh —näng mä Paw-Ro sa hã."
44,13,26,"Ti mꞌ ahõm nä Paw-Ro kyyh:—Wakãn haa, Abaraãm panaa, Isaraéw buuj nadoo do Pꞌop Hagä Do hã hyb nꞌaa hesé doo, bë na-ããj hẽ, bë sahõnh hẽ bë maa newë. Ër hã né hẽ Pꞌop Hagä Do anꞌoo däk ër panyyg näng hyb nꞌaa nyy da ji hꞌyyb tym Jesus bedꞌëëp."
44,13,27,"Jerusarẽnh panang buuj, sa wahë nꞌaa na-ããj hẽ, dooh rahꞌyy ganyy bä jaa ti Jesus. Dajëb hã Jesus raky nꞌaa ety däk. Tii da takajaa Saab hã hadꞌyyt hẽ tób Pꞌop Hagä Do panyyg rayd naherot do yt hã Pꞌop Hagä Do ky nꞌaa rod sa kyy kerih do ranerꞌoot doo.Raneherod né paawä Pꞌop Hagä Do ky nꞌaa rod rerii bong do paah, Pꞌop Hagä Do ky nꞌaa enooh do ji hꞌyyb tym dëëb ky nꞌaa, nyy da rarahejãã, nyy da radajꞌëëp, dooh rahꞌyy genä bä. Jesus radajꞌëëp noo gó kaja däk Pꞌop Hagä Do maherꞌoot do paah."
44,13,28,"Dooh rawyyd bä né paawä dajëb hã Jesus raky nꞌaa etyy hyb nꞌaa, retsẽẽ Pirato hã tamejũũ radajꞌëëp hyb nꞌaa. Sahõnh hẽ ta ky nꞌaa kerih do paa Pꞌop Hagä Do kyy kerih do hã ta hã rabadꞌoo do jawén paa bä, rabado hyy kän Jesus hub bꞌaa hã naa. Ti mꞌ radasuun jëng pä gabaho doo gó."
44,13,30,"Ti mꞌ taganä wäd kän pꞌaa hẽnh, Pꞌop Hagä Do anꞌoo bä."
44,13,31,"Tadajëb pooj jé, hajõk ta sii hahꞌũũm Garirej häj nꞌaa bä naa Jerusarẽnh hẽnh. Sa hã né hẽ Jesus kasꞌee wät hajõng ta ä̃h, taganä wät do jawén paa bä. Ti né hẽ rahapäh doo, hỹỹ kä raherꞌoot Jesus ky nꞌaa Isaraéw buuj sa hã —näng mä Paw-Ro kyyh."
44,13,32,“Tah ỹ õm. A yb ỹ hado däk naga hẽ.”
44,13,34,"Ta pooj jé Pꞌop Hagä Do herꞌood däk ta tꞌaah ganä wät do ky nꞌaa, ta kamag karejã mahä̃nh. Hahỹỹ da takerii däk ta ti ky nꞌaa:"
44,13,35,Hahỹỹ da na-ããj hẽ takerii däk Pꞌop Hagä Do kyyh see hã:
44,13,36,Dooh Dawi ta daaj hẽ ta ky nꞌaa tado bä ti taherꞌoot doo. Pꞌop Hagä Do karẽn doo da né hẽ sahõnh hẽ Dawi moo wät tahawät noo gó. Ta jawén tadajëb kän. Ta wahë makũ rahabong hẽnh tabasꞌëëg kän. Karejã däk ta kamag nꞌaa. Tii dꞌ nado dejëp do mahang ganä wät Pꞌop Hagä Do anoo do hã. Dooh ta ti ta kamag nꞌaa karejã bä.
44,13,38,"—Ti hyb nꞌaa wakãn haa, —näng mäh —baad ỹ karẽn bë heen nꞌaa nyy däk hahỹ ỹ herꞌoot do bë hã: Jesus dajëp do hyb nꞌaa, taganä wät do hyb nꞌaa, Pꞌop Hagä Do awug hõm da sahõnh hẽ nesaa do ji hꞌyyb tym gó hanäng doo. Mosees ky nꞌaa jawꞌyyk doo, dooh tahaja bä baad ji hado däg bä tanꞌoo bä Pꞌop Hagä Do matym gó. Jé hꞌyy kaꞌeeh do Jesus hã, baad tabahado däk hỹỹ kä Pꞌop Hagä Do matym gó —näng mäh."
44,13,40,"—Baad bë hyb nꞌaa matakä bë hã takanajaa hyb nꞌaa Pꞌop Hagä Do ky nꞌaa rod raherꞌoot do paah. Hahỹỹ dꞌ paa raherꞌoot Pꞌop Hagä Do kyyh:—Tii dꞌ né hẽ Pꞌop Hagä Do kyyh ta ky nꞌaa rod rerih do hã —näng mä Paw-Ro tób yt hatꞌoonh do sa hã, Jesus ky nꞌaa raky nasëm hyb nꞌaa."
44,13,42,"Ti mꞌ Paw-Ro bahajaa bä taherꞌoot doo, anä kän mä Béh-Nabéh daheeh. Rabanꞌyyh bä mꞌ tób gó naa, tꞌĩĩ hẽnh hatꞌoonh do rabatsyyd kän, Saab see hã pꞌaa hẽnh rabaherꞌoot hyb nꞌaa ta ti panyyg."
44,13,43,"Tób Pꞌop Hagä Do panyyg rayd naherot do wahë nꞌaa katꞌaa do hã rakedëë hõm jawén paa bä, sahõnh hẽ rabanꞌyyh do jawén paa bä, hajõk Judah buuj, Judah buuj nadoo do Pꞌop Hagä Do hyb nꞌaa jewꞌyyk do na-ããj hẽ, rahadaa hõm Paw-Ro Béh-Nabéh daheeh. Ti mꞌ Paw-Ro Béh-Nabéh daheeh raky nꞌaa jebaanh sa sii hahꞌũũm do sa hã, rahyb nꞌaa nerét hyb nꞌaa Pꞌop Hagä Do ky enyym do ky nꞌaa ramaa napëë wät doo."
44,13,44,"Ti mꞌ Saab see hã kä, hajõk panang buuj katꞌaa, Pꞌop Hagä Do ky nꞌaa maa newꞌëë doo."
44,13,45,"Ti mꞌ Judah buuj rabahapäh bä mꞌ hajõk do katꞌaa doo, hꞌyy kajewëëts bong Paw-Ro sa hã. Ti mꞌ raky hadoo:—Dooh te hub tado bä Paw-Ro raherꞌoot doo —näk mäh. —Noo kanesa tii —näk mä sa kyyh.Raky nꞌaa rejãã mä Paw-Ro Béh-Nabéh daheeh."
44,13,46,"Ti mꞌ hꞌyyb neỹỹm doo me Paw-Ro Béh-Nabéh daheeh raky gadoo:—Ãã herꞌood wät Pꞌop Hagä Do panyyg pooj jé bë hã. Dooh bë karẽn bä bë gado bä. Dooh bë karẽn bä bë hꞌyyb tym hedëb hadꞌyyt doo. Ti hyb nꞌaa hỹỹ kä ãã bahõm kän, ãã baherꞌood kän Judah buuj nadoo do sa hã kä —näk mäh."
44,13,47,—Tii dꞌ né hẽ ãã Pꞌop Hagä Do mejũũ kerih do hã:
44,13,48,"Ti mꞌ Judah buuj nadoo do ramaa napäh bä ta tii, ratsebee bong.—Baad ub Pꞌop Hagä Do ky nꞌaa —näk mä sa kyyh.Ti mꞌ sahõnh hẽ Pꞌop Hagä Do asëëw hõm doo, edëb hadꞌyyt do ragadoo hyb nꞌaa ta pa, raky dahé kän Jesus ky nꞌaa. Ti mꞌ raherꞌood kän Jesus ky nꞌaa panang bä, panang nedaa bä hajꞌeenh do sa hã na-ããj hẽ. Ti mꞌ Judah buuj Jesus hã hꞌyy kanaꞌeeh do rabahõm kän ỹỹj ky nꞌaa etsëëh doo, Pꞌop Hagä Do hyb nꞌaa esee do wë, panang bä ky nꞌaa etsëëh do ajyy nꞌaa sa wë na-ããj hẽ. Raherꞌood hadꞌyyt hẽ sa hã rahꞌyy kawereem hyb nꞌaa Paw-Ro Béh-Nabéh sa wë, rabahꞌeed hꞌũũm hyb nꞌaa ta sꞌee hẽnh. Ti mꞌ tii dꞌ né hẽ rabadꞌoo. Rahꞌeed nꞌyyh sa panang bä naa. Ti mꞌ Paw-Ro Béh-Nabéh daheeh ratapyng hõm kꞌããts sa tsyym suun hã padëëk doo. Tii dꞌ rawén dꞌoo baad nado ta wób sa mo hajꞌaa sa hã, rahanäng péh. Ti mꞌ rabahõm kän panang Ikonijo häd näng doo hẽnh. Ti mꞌ Jesus hã hꞌyy kaꞌeeh do ratsebee bong. Baad mä Pꞌop Hagä Do Sahee hꞌyyb mahũũm kän."
44,14,1,"Ti mꞌ Paw-Ro Béh-Nabéh rakajaa bä panang Ikonijo häd näng doo bä, rabahõm tób Pꞌop Hagä Do panyyg Judah buuj rayd naherot do yt hã, rabahedꞌoo doo da. Baad rabaherꞌoot tꞌĩĩ hẽnh Jesus ky nꞌaa. Ti hyb nꞌaa hajõk Judah buuj, Judah buuj nadoo do na-ããj hẽ, raky daheeh Jesus ky nꞌaa."
44,14,2,"Ti mꞌ Judah buuj Jesus ky nꞌaa ganadoo doo, rahꞌyyb metsëëh Judah buuj nadoo doo, rahꞌyy kawereem hyb nꞌaa Jesus hã hꞌyy kaꞌeeh do sa wë. Ti hyb nꞌaa Paw-Ro Béh-Nabéh daheeh rabaym ta tii bä hajõng ta ä̃h. Hꞌyyb neỹỹm doo me rabaherꞌoot Jesus ky nꞌaa. Ti mꞌ Jesus anoo sa hã rabahajaa hyb nꞌaa rapehuunh doo, ji hyb nꞌaa meuunh doo, sahõnh hẽ rabahapäh hyb nꞌaa Pꞌop Hagä Do kyy gó né hẽ ti Pꞌop Hagä Do ky enyym do ky nꞌaa raherꞌoot doo."
44,14,4,"Ti mꞌ panang buuj wób raky daheeh Paw-Ro raherꞌoot doo, ta wób raky daheeh Judah buuj Jesus hã hꞌyy kanaꞌeeh doo."
44,14,5,"Ti mꞌ Judah buuj Jesus hã hꞌyy kanaꞌeeh doo, Judah buuj nadoo doo, sa wahë nꞌaa sii hẽ rakanerꞌoot Paw-Ro Béh-Nabéh rarejãã hyb nꞌaa, pä me rabakut hyb nꞌaa."
44,14,6,"Ti mꞌ Paw-Ro raky nꞌaa napäh bä mꞌ tii, rakejën hõm hëëj bód Rikonikas häd näng doo hẽnh, panang Ris, Derebé häd enäh doo hẽnh, ta tii bä häj nꞌaa hẽnh. Tꞌĩĩ hẽnh na-ããj mä raherꞌoot Jesus ky nꞌaa hanäm doo."
44,14,8,"Paw-Ro rakut do pä me panyyg nꞌaa hahỹỹhTi mꞌ, Ris bä Paw-Ro herꞌoot do maa newꞌëë do sa mahang ajꞌyy kꞌyy gadóm do bahäng. Ta hã dꞌ né hẽ tahenäng noo gó. Dooh noo gó tabawäd bä."
44,14,9,"Tamaa newëë mä Paw-Ro herꞌoot doo. Ti mꞌ Paw-Ro bahegꞌããs ta wë. Tahꞌyyb hapäh né hẽ, ajꞌyy hꞌyy kaꞌeeh Jesus hã tabahub däk hyb nꞌaa. Ti mꞌ taky hadoo ta hã:—Asꞌëëg gꞌëëd! —näng mäh.Ti mꞌ nayyw hẽ tabasꞌëëg gëët mäh. Ti mꞌ tadu doo hawäd däk doo."
44,14,11,"Ti mꞌ hajõk do rahapäh bä Paw-Ro mo hajꞌaa, takꞌëp mä raky kakä bong. Sa kyy me raky hadoo:—Pꞌop habong doo, ër hꞌyy kahaꞌeeh do ahyy bꞌëëh. Ajyy gó rakesok —näk mäh."
44,14,12,"Béh-Nabéh ramaneëënh Sewus häd me, rahꞌyy kahaꞌeeh doo. Paw-Ro ramaneëënh Er-Mes häd me, rahꞌyy kahaꞌeeh do seeh, Paw-Ro ti herꞌood ub do hyb nꞌaa."
44,14,13,"Ti mꞌ tób Sewus rahyb nꞌaa esee do yt hã moo hewꞌëët do tamanaa booj yb, bꞌaa tsꞌooh sii hẽ, sa panang noo bä. Panang babuj nꞌaa sii hẽ takarẽn paawä tajuu booj yb, Paw-Ro Béh-Nabéh daheeh rahyb nꞌaa jewꞌyyk do hyb nꞌaa. Panang nedaa bä tób Sewus rahyb nꞌaa esee do basooh."
44,14,14,"Ti mꞌ Paw-Ro Béh-Nabéh daheeh rabahapäh bä mꞌ, rasꞌẽẽd hõm sa daaj hẽ sa saroor tii da raganenꞌaak do heen nꞌaa. Ti mꞌ rawajꞌaa bong sa mahang. Rawajꞌaah bä mꞌ takꞌëp mä rageëënh:"
44,14,15,"—Hꞌëëd hyb nꞌaa tii dꞌ bë badꞌoo? —näk mäh. —Ajyy né hẽ ããh, bë da hadoo doo! —näk mäh. —Bë ãã panäk ãã wén na, bë beréd hõm hyb nꞌaa hahỹ daap hẽ bë hꞌyy kahaꞌeeh doo. Dooh redëb bä tii. Tawꞌããts hẽ Pꞌop Hagä Do hã, hedëp do hã bë hꞌyy kawareem, sahõnh hẽ pahuunh do hã bë hꞌyy kaꞌeeh hyb nꞌaa. Sahõnh hẽ badäk hahỹỹh, wë, akajar na-ããj hẽ, sahõnh hẽ ta hã habong do na-ããj hẽ Pꞌop Hagä Do mo hajꞌaa."
44,14,16,Pꞌooj ub rakarẽn doo da paa Pꞌop Hagä Do banoo rababok sahõnh hẽ badäk hahỹ hawꞌããts hẽ häj nꞌaa babuuj.
44,14,17,"Ti hadoo né hẽ, Pꞌop Hagä Do ta daaj hẽ takametëëh sa hã. Tametä hadꞌyyt hẽ baad hadꞌop do sa hã tanoo doo me. Ti né hẽ mejũũ naëng badoos doo. Ti né hẽ hanoo bë joom baad tawén eaak. Ti né hẽ bë waa hanoo. Ti né hẽ bë hꞌyyb tsebé tanꞌoo bä —näk mä Paw-Ro sa kyyh."
44,14,18,"Ti mꞌ raherꞌood wäd né paawä, pꞌeets ub paawä raky nadaheeh. Pꞌeets ub paawä rabajuu né hẽ booj yb sa hyb nꞌaa."
44,14,19,"Ti mꞌ rabaherꞌoot nä bä, Paw-Ro sa majĩĩ, Judah buuj, kaja nä. Ãn-Tijoka, Ikonijo panang häd enäh doo bä naa rabana. Ti mꞌ raherꞌoot hajõk do sa hã, rahꞌyy kawapëën hyb nꞌaa Paw-Ro sa wë. Ti mꞌ hajõk do rakawajꞌããn bong Paw-Ro sa wë. Paw-Ro rakud kän pä me. Dajëp redꞌoo rawén takyg hõm panang bahä̃nh. Tii bꞌ raberéd jat."
44,14,20,Ti mꞌ Jesus hã hꞌyy kaꞌeeh do kata bꞌëëh mä Paw-Ro pa. Ti mꞌ Paw-Ro basꞌëëg gëët. Pꞌaa hẽnh tabahõm ẽnh panang hẽnh. Ti mꞌ jatꞌiip hadoo Paw-Ro Béh-Nabéh daheeh rabahõm kän panang Derebé häd näng doo hẽnh.
44,14,21,"Paw-Ro rababaaj hõm do Ãn-Tijoka hẽnh panyyg nꞌaa hahỹỹhTi mꞌ, ta ti panang bä raherꞌoot Jesus ky nꞌaa hanäm doo. Hajõk mä Jesus hã hꞌyy kae kän raherꞌoot do hyb nꞌaa. Ti mꞌ Paw-Ro Béh-Nabéh daheeh rababaaj hõm kän Ris bä, Ikonijo hẽnh, Ãn-Tijoka hẽnh. Ti mꞌ ramabaaj nä me, panang buuj Jesus hã hꞌyy kaꞌeeh do sa hã baad raky nꞌaa edëë däk, ranerét hyb nꞌaa Jesus hã rahꞌyy kaꞌeeh doo. Baad rabaherꞌoot ratsebé hyb nꞌaa. Hahỹỹ dꞌ mä na-ããj hẽ ramaherꞌoot sa hã: “Hajõng né da ji ahoop Pꞌop Hagä Do bagꞌããs do karapee ji bahadoo hyb nꞌaa.”"
44,14,23,"Sahõnh hẽ panang ramatebës me, Paw-Ro Béh-Nabéh daheeh rasëëw hõm Jesus hã hꞌyy kaꞌeeh do sa wahë nꞌaa. Ti mꞌ raky nꞌaa etsẽẽ sa hyb nꞌaa. Ranoo kanawa doo me mꞌ Jesus rahyb nꞌaa esee. Hahỹỹ dꞌ mä sa kyyh:—Baad mahagãã hahỹ a hã hꞌyy kaꞌeeh do sa wahë nꞌaa, baad ramoo bok hyb nꞌaa a hã hꞌyy kaꞌeeh do sa hã —näk mäh."
44,14,24,Ti mꞌ ratabës Pisidija häj nꞌaa bä. Ti mꞌ rakajaa Pam-Pirija häj nꞌaa bä. Ti mꞌ panang Peh-Ke häd näng doo bä raherꞌoot Jesus ky nꞌaa. Tii bꞌ naa rabawꞌëënh mä panang Atarija häd näng doo hẽnh.
44,14,26,"Tii bä ragatsëg tooj kän marakate gó. Ti mꞌ rabatsëg hõm kän Ãn-Tijoka hẽnh, rahana doo hẽnh. Ãn-Tijoka bä né hẽ Jesus hã hꞌyy kaꞌeeh do raky nꞌaa etsꞌẽẽ wät do paa Paw-Ro sa hyb nꞌaa, baad Pꞌop Hagä Do bahagꞌããs hyb nꞌaa sa hã. Tii bꞌ naa né hẽ ti ramejũũ do paah, jé padꞌyyt hẽ rabaherꞌoot hyb nꞌaa Jesus ky nꞌaa. Paw-Ro rabahajaa do hyb nꞌaa rababaaj nä kän."
44,14,27,"Rakajaa bä kä mꞌ Ãn-Tijoka bä, ramejũũ Jesus hã hꞌyy kaꞌeeh do rakata padëëk hyb nꞌaa. Ti mꞌ raherꞌoot sa hã sahõnh hẽ Pꞌop Hagä Do mo hajꞌaa sa hã raheboo nä hẽnh. Raherꞌoot na-ããj hẽ mꞌ, Judah buuj nadoo do sa hã Jesus anꞌoo däg kän ta hã rahꞌyy kaꞌeeh hyb nꞌaa."
44,14,28,Ti mꞌ hajõng ta ä̃h Ãn-Tijoka bä Paw-Ro rabaym Jesus hã hꞌyy kaꞌeeh do sa mahang.
44,15,1,"Jerusarẽnh bä Jesus hã hꞌyy kaꞌeeh do rakanerꞌoot do panyyg nꞌaa hahỹỹhTi mꞌ, ti noo gó ajyy wób rakajaa Ãn-Tijoka bä, Judah häj nꞌaa hẽnh naa. Ti mꞌ radu doo rama metëëk Judah buuj nadoo do hã, Jesus hã hꞌyy kaꞌeeh do hã. Hahỹỹ da mꞌ sa kyyh:—Tawꞌããts hẽ bë masuuj noo byyh ehõk Mosees ky nꞌaa jawꞌyyk do metëëk doo da. Tii da bë moo naboo bä, dooh bë Pꞌop Hagä Do edëëb bä ta wë —näk mäh."
44,15,2,"Dooh Paw-Ro Béh-Nabéh daheeh ragenaag bä raherꞌoot doo. Ky kedag bok sa sii ta ti hyb nꞌaa. Ti mꞌ Jesus hã hꞌyy kaꞌeeh do Ãn-Tijoka bä habong do rabasëëw hõm Paw-Ro, Béh-Nabéh, Jesus hã hꞌyy kaꞌeeh do wób, Jerusarẽnh hẽnh rabahõm hyb nꞌaa. Tꞌĩĩ hẽnh ramejũũ rabahõm, masuuj noo byyh kahõk do ky nꞌaa rabeaanh hyb nꞌaa 12 hedoo do Jesus mejũũ do sa hã, Jesus hã hꞌyy kaꞌeeh do sa wahë nꞌaa tꞌĩĩ hẽnh habong do sa hã. Ti mꞌ rabahõm kän. Ramahõm me mꞌ, Penisija häd näng do häj nꞌaa bä, Samarija häd näng do häj nꞌaa bä na-ããj hẽ raherꞌoot Jesus hã hꞌyy kaꞌeeh do sa hã nyy da Judah buuj nadoo do wób hꞌyy kae padëëk Pꞌop Hagä Do hã. Jesus hã hꞌyy kaꞌeeh do panang bä habok do raky nꞌaa napäh bä tii, takꞌëp ratsebee bong."
44,15,4,"Ti mꞌ Paw-Ro rakaja hõm bä kä Jerusarẽnh hẽnh, Jesus hã hꞌyy kaꞌeeh doo, sa wahë nꞌaa na-ããj hẽ, 12 hedoo do Jesus mejũũ do na-ããj hẽ baad ragadoo. Ti mꞌ Paw-Ro raherꞌoot mä sa hã sahõnh hẽ ramoo bok do hã Pꞌop Hagä Do mo hajꞌaa do ky nꞌaa raheboo nä hẽnh."
44,15,5,"Ti mꞌ Pariséw wób Jesus hã hꞌyy kaꞌeeh do raky hadoo:—Tawꞌããts hẽ ji mejũũ Judah buuj nadoo do Jesus hã hꞌyy kae padëëk do sa hã, sa masuuj noo byyh ehõg hõm. Tawꞌããts hẽ na-ããj hẽ Mosees ky nꞌaa jawꞌyyk do raky daheeh —näk mä sa kyyh."
44,15,6,"Ti mꞌ, ti hyb nꞌaa mꞌ 12 hedoo do Jesus mejũũ doo, Jesus hã hꞌyy kaꞌeeh do sa wahë nꞌaa na-ããj hẽ rakata bꞌëëh rabaherꞌoot hyb nꞌaa ta ti ky nꞌaa."
44,15,7,"Ti mꞌ bäp peej däg raky nꞌaa herꞌoot do jawén paa bä, Peed asꞌëëg gëët, ti mꞌ taky hadoo:—Wakãn haa —näng mäh. —Bë hapäh né hẽ pꞌooj ub ỹ Pꞌop Hagä Do asëm do ỹ baherꞌoot hyb nꞌaa Jesus ky nꞌaa Judah buuj nadoo do sa hã, rahꞌyy kaꞌeeh hyb nꞌaa Jesus hã."
44,15,8,"Pꞌop Hagä Doo, ji hꞌyyb tym hapäh doo, tametëëh tagadoo na-ããj hẽ Judah buuj nadoo doo. Tanoo ta Sahee sa hꞌyyb tym gó tabajëng doo, ër hã tanoo do hadoo. Dooh ta see hadoo pé ër hã, sa hã na-ããj hẽ. Pꞌop Hagä Do awug hõm sa hꞌyyb tym gó hanäng doo, Jesus hã rahꞌyy kaꞌeeh do hyb nꞌaa, ër hꞌyyb tym gó hanäng do Pꞌop Hagä Do awug hõm do hadoo, ër hꞌyy kaꞌeeh do hyb nꞌaa Jesus hã."
44,15,10,"Ti hyb nꞌaa, hꞌëëd hyb nꞌaa bë gahëën Judah buuj nadoo do Jesus hã hꞌyy kae padëëk do ramoo bok hyb nꞌaa ta ti ër nahajaa doo, ër wahë makũ na-ããj hẽ ranahajaa doo? Hꞌëëd hyb nꞌaa bë karẽn Pꞌop Hagä Do bë metyy?"
44,15,12,"Ti mꞌ sahõnh hẽ bag hẽnh rababë hõm ramaa newëë bä Béh-Nabéh Paw-Ro daheeh raherꞌoot doo. Paw-Ro raherꞌoot mä rapehuunh doo, ji hyb nꞌaa meuunh doo, Pꞌop Hagä Do hejój me ramoo bok doo, Judah buuj nadoo do sa mahang."
44,15,13,"Rabahajaa bä raherꞌoot doo, Tsijaag ky hadoo mäh:—Bë maa newë këh ỹỹ, wakãn haa —näng mäh. —Peed herꞌood wät nyy da Pꞌop Hagä Do tꞌyyd mehĩĩn wät Judah buuj nadoo doo, sa mahang Pꞌop Hagä Do karapee rabadoo hyb nꞌaa."
44,15,15,Ta ti taherꞌoot do baad tanu däng Pꞌop Hagä Do ky nꞌaa rod rerih do paa hã. Hahỹỹ da takerii däk:
44,15,16,
44,15,19,"—Ti hyb nꞌaa, —näng mä Tsijaag —hã ỹỹ péh, tawꞌããts hẽ dooh ta bahä̃nh ër mejõ bä Judah buuj nadoo do Pꞌop Hagä Do hã hꞌyy kae padëëk do sa hã."
44,15,20,"Tawꞌããts hẽ ër erih ranawëh hyb nꞌaa Pꞌop Hagä Do hã hꞌyy kanaꞌeeh do sa kabarii rawehꞌëëh do tä nꞌaa. Tawꞌããts hẽ ër erih ranaỹỹh hyb nꞌaa sa ỹỹm nadoo do sii, sa patug nadoo do sii. Ranawëh hyb nꞌaa sa masããh dab, harꞌëëng dab, ranaboh bä ta majyyw gatsëë däk doo. Tawꞌããts hẽ ër erih na-ããj hẽ ranawëh hyb nꞌaa majyyw."
44,15,21,"Tii dꞌ ër wén erih, Mosees ky nꞌaa jawꞌyyk do ranerꞌood hadꞌyyt hẽ däg panang hawꞌããts hẽ Saab hã hadꞌyyt hẽ, tób Pꞌop Hagä Do panyyg rayd naherot do yt hã. Ti hyb nꞌaa raheen nꞌaa nyy däk né hẽ Mosees ky nꞌaa jawꞌyyk do hã —näng mä Tsijaag kyyh sa hã."
44,15,22," “Ãã heen nꞌaa enäh babä naa tꞌĩĩ hẽnh heboo nä doo. Ãã heen nꞌaa enäh, ajyy raherꞌoot doo me baad nado wäd bë hꞌyyb ranꞌoo bä. Bë hꞌyyb manepëë boo ranꞌoo bä. Dooh ãã kyy gó tado bä ta ti rama metëëk doo. Ti hyb nꞌaa baad ub babä ãã kanerꞌoot, bë wë ãã mejũũ hyb nꞌaa ãã wób, Paw-Ro Béh-Nabéh ër najiis bë mejũũ do sa sii rabahõm hyb nꞌaa. Pꞌeets ub radejëëb paawä Jesus Kristo, Takꞌëp Hyb Nꞌaa Jawyk Do ky nꞌaa rabaherꞌood hõm do hyb nꞌaa, dooh Paw-Ro Béh-Nabéh rahꞌyyb eỹỹm bä, dooh rahꞌyy gejë hõm bä. Ãã mejũũ Siras daheeh raky masa hyb nꞌaa ãã erih do hã. Baad ub né hẽ Pꞌop Hagä Do Sahee metëëh ãã hã, ãã ganahëën hyb nꞌaa bë hã takꞌëp hejoonh doo. Ãã hã na-ããj hẽ baad ub Pꞌop Hagä Do Sahee metëëh doo. Jããm hẽ bë tayy hahỹ ãã herꞌoot do bë hã: Tawꞌããts hẽ bë nawëh Pꞌop Hagä Do hã hꞌyy kanaꞌeeh do sa kabarii rawehꞌëëh do tä nꞌaa. Tawꞌããts hẽ bë nawëh bë masããh dab, harꞌëëng dab bë naboh bä ta majyyw gatsëë däk doo. Bë awëë manä ta majyyw. Bë aä̃ manä bë ỹỹm nadoo do sii, bë patug nadoo do sii. Ta ti bë ky dahé bä, tawꞌããts hẽ. Jããm hẽ kä ãã erih doo.” Series, "
44,15,30,"Ti mꞌ Jesus mejũũ doo, Jesus hã hꞌyy kaꞌeeh do sa wahë nꞌaa daheeh ramejũũ Paw-Ro, Béh-Nabéh, Judas, Siras daheeh rabahõm hyb nꞌaa. Ti mꞌ rabahõm kän. Ti mꞌ rakajaa bä Ãn-Tijoka bä, ramejũũ sahõnh hẽ Jesus hã hꞌyy kaꞌeeh do séd hã rakata padëëk hyb nꞌaa. Ti mꞌ ranoo sa hã 12 hedoo do rama erih doo."
44,15,31,Ti mꞌ Jesus hã hꞌyy kaꞌeeh do tꞌĩĩ hẽnh kata däk do ranerꞌood bong kerih doo. Ti mꞌ ratsebee bong ta ky nꞌaa hyb nꞌaa.
44,15,32,"Ti mꞌ Judas, Siras daheeh, baad mä ramaherꞌoot Jesus hã hꞌyy kaꞌeeh doo, baad ub, tsebé doo gó rababok hyb nꞌaa, rahꞌyy ganejë hõm hyb nꞌaa. Pꞌop Hagä Do ky nꞌaa rod né hẽ mꞌ ti Judas, Siras daheeh."
44,15,33,"Ti mꞌ, hajõng ta ä̃h tꞌĩĩ hẽnh rabaym do jawén paa bä mꞌ, Jesus hã hꞌyy kaꞌeeh do kedëë bong, rababaaj hõm hyb nꞌaa Jerusarẽnh hẽnh. Sa hã rakedëë bong bä mꞌ raky hadoo:—Baad tanyy né hẽ ti bë bana. Baad ãã karẽn Pꞌop Hagä Do bë taky nꞌaa edëng. Hꞌyyb näm doo me ãã karẽn bë babaaj hõm —näk mäh.Ti mꞌ ta wób rababaaj hõm kän. ["
44,15,36,"Jesus hã hꞌyy kaꞌeeh do rabegꞌããs panang raheboo nä doo hẽnh panyyg nꞌaa hahỹỹhTi mꞌ ta see pé noo gó Paw-Ro ky hadoo Béh-Nabéh hã:—Hamäh, ër ahꞌũũm pꞌaa hẽnh ër heboo nä do paa hẽnh. Jesus hã hꞌyy kaꞌeeh do ër hegꞌããs, jé padꞌyyt hẽ Jesus ky nꞌaa ër herꞌoot do paa hẽnh. Ër hegꞌããs baad raboo bä —näng mäh."
44,15,37,Ti mꞌ Béh-Nabéh karẽn paawä Jowãw Maah-Ko bahõm sa sii.
44,15,38,"Paw-Ro hã dooh baad tado bä, Pam-Pirija bä Jowãw Maah-Ko, sa sii hawät do paah, teréd bong do hyb nꞌaa."
44,15,39,"Dooh rahꞌyyb däng do tado bä, ti hyb nꞌaa raketyn bong. Béh-Nabéh, Jowãw Maah-Ko daheeh rabatsëg hõm tsyt dëëg hã Tsi-Peré häd näng doo hẽnh."
44,15,40,"Ti mꞌ Paw-Ro hata kä Siras. Ti mꞌ ratsyym kasok bä mꞌ Jesus hã hꞌyy kaꞌeeh do Ãn-Tijoka bä habong do raky hadoo sa hã:—Baad ub bë Pꞌop Hagä Do kamahä̃n. Baad ub bë tabahagꞌããs —näk mäh. Ti mꞌ Sirija häd näng do häj nꞌaa bä, Siris häd näng do häj nꞌaa bä rakajetsëg hõm. Rakajetsëk me Paw-Ro maherꞌoot Jesus hã hꞌyy kaꞌeeh do panang bä habong do sa hã, baad rababok hyb nꞌaa, ratsebé hyb nꞌaa, rahꞌyy kae magyys hẽ hyb nꞌaa."
44,16,1,"Ti mꞌ panang Derebé häd näng doo hẽnh Paw-Ro rabeboo nä jawén paa bä, rabahõm panang Ris häd näng doo hẽnh. Tii bä tamamuun Jesus hã hꞌyy kaꞌeeh do seeh, Tsimoot häd näng doo. Ta ỹỹn mä Judah buuj. Ta yb mä Gereg buuj. Jesus hã hꞌyy kaꞌeeh do Ris bä habong doo, Ikonijo bä habong do na-ããj hẽ, baad mä rabaherꞌoot Tsimoot ky nꞌaa. Ti mꞌ Paw-Ro karẽn Tsimoot ahõm sa sii. Pooj jé tamejũũ ta masuuj noo byyh kahõg hõm, Judah buuj tꞌĩĩ hẽnh häj nꞌaa bä habong do sa hyb nꞌaa, sahõnh hẽ rahapäh do hyb nꞌaa Gereg buuj Tsimoot yb. Dooh takarẽn bä Judah buuj rakawajããn ta hyb nꞌaa."
44,16,4,"Ti mꞌ sahõnh hẽ panang ramatebës me raherꞌoot rama erih do ky nꞌaa 12 hedoo do Jesus mejũũ doo, Jesus hã hꞌyy kaꞌeeh do sa wahë nꞌaa na-ããj hẽ Jerusarẽnh bä habong doo, rerih doo."
44,16,5,"Ti mꞌ Jesus hã hꞌyy kaꞌeeh doo, panang hawꞌããts hẽ habong doo, takꞌëp mä rahꞌyy kae kän Jesus hã. Jesus hã hꞌyy kaꞌeeh do kahũũm hadꞌyyt hẽ."
44,16,6,"Paw-Ro sꞌëëh hadoo do panyyg nꞌaa hahỹỹhTi mꞌ, dooh Pꞌop Hagä Do Sahee anꞌoo bä raherꞌoot Jesus ky nꞌaa Asija häj nꞌaa bä. Ti hyb nꞌaa mꞌ ratabës Pirikija, Garata häd enäh do häj nꞌaa."
44,16,7,"Misija häj nꞌaa bahëëj jëng bä, rakarẽn paawä Bitinija häj nꞌaa hẽnh rabahõm. Ti hadoo né hẽ dooh mꞌ Jesus Sahee anꞌoo bä.Sa hꞌyyb gó mꞌ rabahapäh tii."
44,16,8,Ti hyb nꞌaa Misija häj nꞌaa bä rakajetsëg wꞌëënh. Panang Torowas häd näng doo hẽnh mä rabawꞌëënh.
44,16,9,"Tii bä, panang bä, atsëm, Paw-Ro sꞌëëh hadoo mä ta hã. Ta sꞌëë gó tahapäh mä ajꞌyy hagëët doo, Paw-Ro hatsꞌyyt doo. Hahỹỹ dꞌ mä ajꞌyy hagëët do kyyh: “Bꞌëëp Masedonija häj nꞌaa hẽnh. Ãã mamasaa”, näng mäh."
44,16,10,"Paw-Ro sꞌëëh hadoo do tahapäh do jawén paa bä, nayyw hẽ ãã benyyw hõm ãã hꞌëëd, ãã tsyym kasok hyb nꞌaa Masedonija hẽnh hahꞌũũm doo. Ãã hã, Pꞌop Hagä Do ti ãã naëënh doo, Masedonija babuj nꞌaa hã ãã baherꞌoot hyb nꞌaa Jesus ky nꞌaa."
44,16,11,"Ỹỹnh Ridija häd näng do panyyg nꞌaa hahỹỹhTi mꞌ, tii bꞌ naa ãã gatsëg tꞌoonh marakate gó. Ti mꞌ nayyw hẽ ãã batsëg hõm tsyt dëëg hã Samotaras häd näng doo hẽnh. Ti mꞌ jatꞌiip hadoo ãã kajaa panang Newaporis häd näng doo bä."
44,16,12,Tii bꞌ naa ãã bahõm kän panang Pirip häd näng doo hẽnh. Jããm né hẽ ky nꞌaa etsëëh ta ti panang Masedonija häj nꞌaa bä. Hajõk Roma buuj tꞌĩĩ hẽnh rababong. Tii bä ãã baym pawóp hẽ ta ä̃h.
44,16,13,"Ti mꞌ Saab hã, Judah buuj rakamehehãk do hã, panang bahä̃nh ãã babok. Tamii me ãã bawꞌëënh. Ãã hã, tamii takëën hã Judah buuj rakatꞌaa Pꞌop Hagä Do hã raky nꞌaa etsẽẽ hyb nꞌaa.Pawóp its rado bä Judah buuj ta wób sa panang bä hajꞌeenh doo, dooh ratamaa bä Pꞌop Hagä Do panyyg raneherót do tób nꞌaa. Tamii nabyy me rakahetꞌaa, Pꞌop Hagä Do rahyb nꞌaa jewꞌyyk hyb nꞌaa. Ta tii bä kata bꞌëëh do ãã mamuun bä, tũũ ãã babꞌëëh sa pa. Ti mꞌ ãã du doo ãã herꞌoot do Jesus ky nꞌaa, ỹỹj tii bä kata bꞌëëh do sa hã."
44,16,14,"Sa mahang ti ahäng ỹỹnh Ridija häd näng doo, Panang Tijatira häd näng doo bä naa. Pããn hebaan do hahiin do hesäm do tii. Judah buuj nado né paawä, Pꞌop Hagä Do tahyb nꞌaa jawꞌyyk. Ti mꞌ baad tahyb nꞌaa gadoo Paw-Ro herꞌoot doo, Jesus anꞌoo bä."
44,16,15,"Ti mꞌ ranu gemuun wät ta wakããn daheeh. Ti mꞌ ãã tabatsꞌyyt sa tób hẽnh. Ti mꞌ Ridija ky hadoo:—Bë hã ỹ hꞌyy kae bä né hẽ Jesus hã, ỹ karẽn paawä bë ayyw dó tóp ỹ yt hã —näng mäh.Ky kahꞌũũm ãã hã, ãã wén ym."
44,16,16,"Paw-Ro, Siras daheeh, radewäts bꞌëëh do panyyg nꞌaa hahỹỹhTi mꞌ ta see pé noo gó Judah buuj raky nꞌaa hetsẽ hẽnh ãã bahõm bä, ãã mamuun maruus. Karapꞌaar hꞌyyb nesaa do ta hã adäk. Noo ese karapꞌaar hꞌyyb nesaa do anꞌoo bä. Taherꞌoot ta wób sa hã hꞌëëd hado ta jawén rababok doo. Ti hyb nꞌaa ta kariw nꞌaa hajõng dajẽẽr ragedak."
44,16,17,"Paw-Ro sii hẽ, ãã sii hẽ, ta ti maruus bawäd hadꞌyyt hẽ. Ãã sii tabawät bä takꞌëp tageëënh:—Pꞌop Hagä Doo, Sahõnh Hẽ Bahä̃nh Hadoo Do wë moo hebꞌook do hahỹ ajyy. Raherꞌoot bë hã nyy da Pꞌop Hagä Do bë tabedꞌëëp nesaa do mahä̃nh, ta wë bë basëëk hyb nꞌaa! —näng mä maruus."
44,16,18,"Hajõng ta ä̃h tii da tabedꞌoo. Ti mꞌ Paw-Ro tahꞌyyb panasꞌëëh do hyb nꞌaa taherꞌoot do hã, Paw-Ro ty kawꞌõõd däk ta wë, ti mꞌ taky hadoo karapꞌaar hꞌyyb nesaa do hã:—Jesus Kristo häd gó õm ỹ mejũũ mabanyyh hyb nꞌaa maruus hã hadäk doo —näng mäh.Ti mꞌ, nayyw hẽ karapꞌaar hꞌyyb nesaa do ta hã hadäk do paa anä kän."
44,16,19,"Ti mꞌ ta kariw nꞌaa rabahapäh bä mꞌ, dooh ragedag wäd bä dajẽẽr,Noo ese do paa hyb nꞌaa, ta wób rabena maruus wë, tamaherꞌoot hyb nꞌaa sa hã ny hadoo sa pooj jé hawät doo. Maruus kariw nꞌaa hã repꞌaak sa hã tamaherꞌoot hyb nꞌaa. Karapꞌaar hꞌyyb nesaa do ta hã hadäk do paa anä kän do jawén paa bä, dooh maruus noo ese wäd bä. Ti hyb nꞌaa né hẽ ta kariw nꞌaa rakawajããn Paw-Ro sa wë. rameso padëëk Paw-Ro, Siras daheeh. Ti mꞌ ramahũũm panang buuj rakahetꞌaa bä, hyb nꞌaa jewꞌyyk do sa wë."
44,16,22,"Ti ky hedoo né hẽ hajõk do sa kyyh. Tii bä kä mꞌ, hyb nꞌaa jewꞌyyk do ramejũũ rakebo bëëh Paw-Ro Siras sa saroor rabahewyyh hyb nꞌaa. Ti mꞌ takꞌëp rabahewyyh do jawén paa bä, ramejũũ radewäts bꞌëëh. Ti mꞌ ragadahewꞌëës do hagã nꞌaa hã ramejũũ, baad tabahagꞌããs Paw-Ro Siras daheeh."
44,16,24,Ti mꞌ ragadahewꞌëës do hagã nꞌaa dewäts bꞌëëh tꞌõp gadäg ub doo gó. Ti mꞌ bꞌaa gó ji tsyym tyw nꞌaa ragegots padëëk doo gó tadabong sa tsyym.
44,16,25,"Ti mꞌ atsëm ub, gawakꞌaap, Paw-Ro Siras daheeh raky nꞌaa etsẽẽ mäh, Pꞌop Hagä Do hã rama ejäm mäh. Ta wób radewäts bꞌëëh do ramaa newëë sa kyyh. Tii bä, nayyw hẽ, takꞌëp tabana kꞌããts katajuus doo. Pä ragadahewꞌëës do mesoo nꞌaa katajus wät na-ããj hẽ. Ti mꞌ ragadahewꞌëës do nooh, noo kasëëts hõm ta daaj hẽ katajuus do hyb nꞌaa. Haak sapuuw hedoo do radewäts bꞌëëh do sa moo hã padëëk do paah, kajäg bëëh tũũ."
44,16,27,"Ti mꞌ ragadahewꞌëës do hagã nꞌaa ty gawëëj däk bä, tahapäh bä ragadahewꞌëës do noo gasëëts hõm doo, tado däk sẽn-jeer ta daaj hẽ takadajꞌëëp hyb nꞌaa paawä. Sahõnh hẽ rabanꞌyyh tedꞌoo."
44,16,28,"Ti mꞌ takꞌëp Paw-Ro beëënh:—Kadajëëb manä a daaj hẽ! —näng mäh. —Sahõnh hẽ ããh, babä ãã babꞌëëh —näng mäh."
44,16,29,"Ti mꞌ ajꞌyy betsẽẽ ta bag, ti mꞌ tawajꞌaa suun, ti mꞌ ahyy häng ta taron nu paa me Paw-Ro Siras sa wë."
44,16,30,"Ti mꞌ tamanꞌyyh ragadahewꞌëës doo gó naa. Teaanh mä tii bä:—Nyy dꞌ ỹ badꞌoo hëp ỹ tym Pꞌop Hagä Do bedꞌëëp hyb nꞌaa nesaa do mahä̃nh, ta wë ỹ basëëk hyb nꞌaa? —näng mäh."
44,16,31,"Ti mꞌ raky hadoo:—Jesus, Hyb Nꞌaa Jawyk Do hã mahꞌyy kae. Tii bä a hꞌyyb tym Pꞌop Hagä Do edꞌëëp da, ta wë mabawät hyb nꞌaa da, õm a tób yt hã hajꞌeenh do na-ããj hẽ —näk mäh. Ti mꞌ raherꞌoot ta hã, ta tób yt habong do sa hã na-ããj hẽ Jesus ky nꞌaa. Ti mꞌ ti noo gó né hẽ, atsëm ub, Paw-Ro Siras sa rog rahewyyh do hajꞌaa paah, ragadahewꞌëës do hagã nꞌaa hetsyyd hõm. Ti mꞌ nayyw hẽ ranu gemuun wät ta wakããn daheeh. Ti jawén Paw-Ro Siras daheeh tamahũũm mä ta tób hẽnh. Ti mꞌ tanoo sa waa. Ti mꞌ takꞌëp tatsebee kän ta wakããn daheeh, Pꞌop Hagä Do hã rahꞌyy kae däk do hyb nꞌaa."
44,16,35,"Ti mꞌ jati péh, hyb nꞌaa jewꞌyyk do ramejũũ warahén wób, ragadahewꞌëës do hagã nꞌaa wë, tabasog nyyh hyb nꞌaa ragadahewꞌëës doo gó habꞌëëh do paah, Paw-Ro Siras daheeh rabanꞌyyh hyb nꞌaa."
44,16,36,"Ti mꞌ ragadahewꞌëës do hagã nꞌaa herꞌoot Paw-Ro hã:—Hyb nꞌaa jewꞌyyk do ỹ ramejũũ, õm Siras daheeh ỹ basog nyyh ragadahewꞌëës doo gó naa, baad bë bahꞌũũm hyb nꞌaa —näng mäh. —Ti hyb nꞌaa bë anäh, hꞌyyb nyyw gó bë ahõm —näng mäh."
44,16,37,"Ti mꞌ Paw-Ro baherꞌoot warahén panäk do sa hã:—Bë hapäh né hẽ Roma buuj ky nꞌaa jawꞌyyk doo. Dooh tahaja bä Roma buuj rahewyh bä ranaherꞌoot nä bä raky kesꞌëëm do ky nꞌaa. Roma buuj né paawä ããh, ãã rahewyyh sahõnh hẽ sa matym gó, dooh né paawä ãã hã ranꞌoo bä ãã herꞌoot ãã ky nꞌaa. Ãã radewäts bꞌëëh tii bä ragadahewꞌëës doo gó. Tii dꞌ rabadꞌoo do jawén paa bä ãã hã, hỹỹ kä rakarẽn kejën do hadoo ãã bahõm. Dooh baad tado bä. Ãã karẽn rabana wawẽẽ hẽ, sa daaj hẽ ãã ramanyyh hyb nꞌaa —näng mä Paw-Ro kyyh panäk do sa hã."
44,16,38,"Ti mꞌ warahén rabahõm kän, raherꞌoot mä sa hã. Ti mꞌ hyb nꞌaa jewꞌyyk do raky nꞌaa napäh bä, Paw-Ro Siras daheeh Roma buuj, takꞌëp mä rabeỹỹm bong.Rawén jeỹỹm bong, rabahewyyh bä, dooh rahapëë bä Roma buuj rado bä. Daap hẽ ramejũũ rabahewyyh. Daap hẽ radewäts bꞌëëh. Dooh tii da Roma buuj raky nꞌaa jawꞌyyk do anꞌoo bä Roma buuj hã radoo bä."
44,16,39,"Ti mꞌ rabahõm Paw-Ro sa wë, raberꞌoot hyb nꞌaa sa sii. Ti mꞌ raky hadoo:—Ãã karẽn bë hyb nꞌaa mabaan hõm ãã mo hajꞌaa bë hã. Bë kawajꞌããn manä ãã wë —näk mä sa kyyh.Ti mꞌ baad hadoo doo me retsẽẽ rabahõm hyb nꞌaa sa panang bä naa."
44,16,40,"Paw-Ro rabanꞌyyh bä ragadahewꞌëës doo gó naa, Ridija tób hẽnh rabahõm. Tꞌĩĩ hẽnh rakatꞌaa Jesus hã hꞌyy kaꞌeeh do sa sii. Baad ub mä rabaherꞌoot sa hã, rahꞌyyb neỹỹm doo me Jesus hã rahꞌyy kaꞌeeh hyb nꞌaa. Ti mꞌ rabahõm kän."
44,17,1,"Jesus hã hꞌyy kanaꞌeeh do radu nꞌaa kamajꞌĩĩ do panyyg nꞌaa hahỹỹhTi mꞌ, Paw-Ro ramahõm me ratabës Ãm-Piporis häd näng do panang, Aporonija häd näng do panang na-ããj hẽ. Kaja hõm kän mä panang Tesaronika häd näng doo bä. Tii bä ti asooh tób Pꞌop Hagä Do panyyg Judah buuj rayd naherot doo.  Ti mꞌ, tꞌĩĩ hẽnh Paw-Ro rabahõm Judah buuj rakamehehãk do hã, rabahedꞌoo doo da. Tamawoob hẽ Saab noo gó Pꞌop Hagä Do kyy kerih do paa hã Paw-Ro metëëh sa hã, Kristo, Pꞌop Hagä Do Hꞌyyb Däng Do ky nꞌaa. Tamaherꞌoot mäh, tametëëh Kristo dajëp né hẽ, ganä wät né hẽ tadajëp jawén paa bä, ta ky nꞌaa kerih däk doo da né hẽ. Ti mꞌ taky hadoo:—Jesus, ta ky nꞌaa ỹ herꞌoot do bë hã, ti né hẽ Kristo, Pꞌop Hagä Do Hꞌyyb Däng Doo —näng mäh."
44,17,4,Ti mꞌ Judah buuj wób raky daheeh Jesus ky nꞌaa. Séd rahꞌyyb hedo däg kän Paw-Ro sa hã. Hajõng Gereg buuj Pꞌop Hagä Do hyb nꞌaa hesꞌee do na-ããj hẽ raky dahé kän Jesus ky nꞌaa. Ti hadoo ẽnh hajõk ỹỹj ky nꞌaa etsëëh doo.
44,17,5,"Ti hyb nꞌaa mꞌ Judah buuj Jesus hã hꞌyy kanaꞌeeh do rahꞌyy kajewëëts kän. Rahꞌyy kajewꞌëës do hyb nꞌaa rabatsꞌyyt panang bä habong do moo nesaa doo, ti mꞌ radu nꞌaa kamajꞌĩĩ do panang bä. Ti mꞌ rawajꞌaa hõm Jasõn häd näng do tób hẽnh. Rakarẽn paawä Paw-Ro Siras daheeh tii bä hajꞌeenh do ramesoo, ramahũũm hyb nꞌaa panang buuj rakahetꞌaa bä."
44,17,6,"Ti mꞌ dooh rawyyd bä Paw-Ro Siras daheeh. Ti hyb nꞌaa ramaso däk Jasõn, Jesus hã hꞌyy kaꞌeeh do wób na-ããj hẽ. Ramahũũm mä panang wahë nꞌaa sa wë. Takꞌëp mä rageëënh:—Hahỹ ajyy badäk hahỹ hawꞌããts hẽ kamajꞌĩĩ doo, hỹỹ kä babä rakaja nä —näk mäh."
44,17,7,"—Gëët hahỹ Jasõn atsꞌyyt, ta tób yt hã rabajꞌeenh hyb nꞌaa. Sahõnh hẽ hahỹ ajyy dooh raky dahé bä Sesa.Roma buuj sa wahë nꞌaa hyb nꞌaa jawyk do tiSesa. Sa noo mꞌ ti anäng ji wahë nꞌaa seeh, Jesus ramaneëënh doo —näk mäh."
44,17,8,"Ti mꞌ ramaa napäh bä ta tii, hajõk do tꞌĩĩ hẽnh katꞌaa doo, panang wahë nꞌaa na-ããj hẽ rahꞌyy ganapõ kän. Ti mꞌ ramejũũ Jasõn, ta wób na-ããj hẽ, repꞌaak raberéd hõm hyb nꞌaa. Reréd hõm mä tii bä."
44,17,10,"Bereja häd näng doo hẽnh Paw-Ro rabahõm do panyyg nꞌaa hahỹỹhTi mꞌ atsëm, Jesus hã hꞌyy kaꞌeeh do tii bä habong do sa kyyh gó Paw-Ro rabahꞌũũm Bereja hẽnh. Rakajaa bä, rabahõm tób Pꞌop Hagä Do panyyg Judah buuj rayd naherot doo hẽnh."
44,17,11,"Ti mꞌ, Judah buuj Bereja bä habong do ky enꞌyym Tesaronika habong do sa mahä̃nh. Baad ragadoo Jesus ky nꞌaa Paw-Ro herꞌoot doo. Pꞌop Hagä Do kyy kerih do hã ranerꞌood hadꞌyyt hẽ, rabahapäh hyb nꞌaa te hub tado bä sa hã Paw-Ro herꞌoot doo."
44,17,12,"Ti mꞌ hajõk Judah buuj rahꞌyy kae kän Jesus hã. Hajõk ỹỹj Gereg buuj ky nꞌaa etsëëh doo, ajyy na-ããj hẽ Gereg buuj, hꞌyy kaꞌeeh né hẽ tii da ẽnh."
44,17,13,"Ti mꞌ Judah buuj Jesus hã hꞌyy kanaꞌeeh doo, panang Tesaronika habong doo, raky nꞌaa napäh bä Paw-Ro herꞌoot do Pꞌop Hagä Do ky nꞌaa Bereja däg bä, Bereja hẽnh rabana. Ti mꞌ radu nꞌaa Bereja buuj rakamajꞌĩĩ hyb nꞌaa Paw-Ro sa wë."
44,17,14,"Ti mꞌ nayyw hẽ Jesus hã hꞌyy kaꞌeeh do ramejũũ Paw-Ro bawëënh akajar nabyy me. Ti hadoo né hẽ, Siras Tsimoot daheeh rabaym dó Bereja bä."
44,17,15,"Paw-Ro sii hahꞌũũm do paah, hadꞌaa doo, panang Atẽn häd näng doo bä rabebë nä. Tii bꞌ naa rababaaj nä. Rakajaa bä raherꞌoot Paw-Ro kyyh Siras, Tsimoot sa hã, nayyw hẽ rabahꞌũũm hyb nꞌaa, Atẽn bä rakataa hyb nꞌaa Paw-Ro hã."
44,17,16,"Atẽn bä Jesus ky nꞌaa Paw-Ro herꞌoot do panyyg nꞌaa hahỹỹhTi mꞌ Paw-Ro gadaa nuuj jé Atẽn bä, hꞌyy katón wät mä tahapäh do hyb nꞌaa hajõng Atẽn buuj sa kabariih. Sa panang hawꞌããts hẽ anyy hadꞌyyt hẽ."
44,17,17,"Ti hyb nꞌaa mꞌ tób Pꞌop Hagä Do panyyg Judah buuj rayd naherot do yt hã Paw-Ro ky wõnh Judah buuj, Gereg buuj Pꞌop Hagä Do hã hyb nꞌaa hesꞌee do na-ããj hẽ. Panang buuj rakahetꞌaa bä, rabahebꞌëëh bä, Paw-Ro ky wõnh ta ä̃h hã hadꞌyyt hẽ tꞌĩĩ hẽnh katꞌaa doo."
44,17,18,"Ti mꞌ Epikuréw häd enäh do ma matëg wób, Es-Toj-Ko häd enäh do ma matëg wób raky kedꞌaak mä Paw-Ro hã. Ti mꞌ ta wób raky nꞌaa rejãã. Hahỹỹ dꞌ mä reaanh:—Hꞌëëd hahỹ tarꞌood ỹỹn karẽn taherꞌoot? —näk mäh.Ti mꞌ ta wób raky hadoo:—Häj nꞌaa sꞌee hẽnh rahꞌyy kahaꞌeeh do sa ky nꞌaa taherꞌoot. Ta ti sa hã ji hꞌyy kaꞌeeh takarẽn, tahyb nꞌaa péh —näk mäh.Tii dꞌ rawén herꞌoot, Jesus ky nꞌaa hanäm doo, Jesus ganä wät do ky nꞌaa na-ããj hẽ Paw-Ro maherꞌoot do hyb nꞌaa sa hã."
44,17,19,"Ti mꞌ Paw-Ro rabatsyyd hõm Arejopak häd näng doo hẽnh, ma matëg sa wahë nꞌaa rakahetꞌaa doo hẽnh. Ti mꞌ raky hadoo Paw-Ro hã:—Ãã karẽn paawä ãã bahapäh mama metëëk do ky nꞌaa. Dooh ãã ky nꞌaa napëë nä bä ta tii —näk mäh. —Õm ky kewꞌoonh maherꞌoot do hã. Ãã karẽn ãã hapäh hꞌëëd ky nꞌaa tii —näk mäh. Atẽn buuj, ta sꞌee hẽnh naa hena do panang bä habong do na-ããj hẽ maa kereed hadꞌyyt hẽ papuuj hadoo do ky nꞌaa ramaa newë bä, raherꞌood bä na-ããj hẽ. Ti hado hadꞌyyt hẽ. Dooh ramoo boo bä. Ti hyb nꞌaa mꞌ Paw-Ro rabatsꞌyyt."
44,17,22,"Ti mꞌ Paw-Ro basꞌëëg gëët Arejopak bä, ti mꞌ taky hadoo sa hã:—Atẽn buuj —näng mäh. —Ỹ hapäh ti bë maa kerꞌeet bë wehëë bä bë hꞌyy kahaꞌeeh doo —näng mäh."
44,17,23,"—Ỹ hawät noo gó bë panang bä, ỹ hapäh sahõnh hẽ bë kabariih. Ỹ hapäh na-ããj hẽ bë hꞌyy kahaꞌeeh do hã bë ma heju do tyng nꞌaa. Ỹ hapäh sa mahang bë ma heju do tyng nꞌaa seeh, hahỹỹ da ta hã kerih doo: “Pꞌop Hagä Do Ji Nahapäh Do Ji Ma Heju Do Tyng Nꞌaa Hahỹỹh.” Ta ti né hẽ Pꞌop Hagä Doo, bë hyb nꞌaa esee doo, dooh né paawä bë hapëë bä, ti ky nꞌaa né hẽ ti ỹ herꞌoot bë hã —näng mäh."
44,17,24,"—Pꞌop Hagä Doo, sahõnh hẽ badäk hahỹ mo hajꞌaa näng doo, badäk hahỹỹ hã habong do tamo hajꞌaa. Sahõnh hẽ badäk hahỹ hawꞌããts hẽ habong do sa wahë nꞌaa tii. Sahõnh hẽ tabagꞌããs. Dooh ta ti tagëë bä tób ji tama doo, ji yd hyb nꞌaa esee do yt hã."
44,17,25,"Dooh hyb nꞌaa ta hã ji masa péh, sahõnh hẽ ji bahä̃nh tabahadoo do hyb nꞌaa. Ti né hẽ ti hanoo ër hã ër bedëp hyb nꞌaa. Ti né hẽ ti sahõnh hẽ hanoo do ër hã."
44,17,26,"Sét hẽ ajꞌyy du na do sahõnh hẽ badäk hahỹ häj nꞌaa bä habong do Pꞌop Hagä Do anꞌoo bä, badäk hahỹỹ hã rababong hyb nꞌaa. Pꞌop Hagä Do né hẽ hanoo ny noo gó rababong doo, sa panang rababong do panꞌaa na-ããj hẽ."
44,17,27,"Pꞌop Hagä Do wén dꞌoo tii da, Pꞌop Hagä Do baad ji esóts bä né hẽ, apäh ji bawꞌyyt, baad ji hyb nꞌaa newë bä né hẽ tii. Dooh né paawä dawëë Pꞌop Hagä Do awäd bä ër mahä̃nh."
44,17,28,"Pꞌop Hagä Do hyb nꞌaa ër bedëp. Pꞌop Hagä Do hyb nꞌaa né hẽ ër babok. Tii dꞌ né hẽ bë see erih do paah: “Pꞌop Hagä Do panaa ëër”, näng mäh."
44,17,29,"Ti mꞌ Paw-Ro ky hadoo ẽnh:—Pꞌop Hagä Do panaa hadoo do hyb nꞌaa ëër, ti hyb nꞌaa dooh tawꞌããts hẽ tado bä kabarii hadoo ji edꞌoo Pꞌop Hagä Doo. Dooh kabarii ji daaj hẽ ji moo wät do tahado bä. Dooh kabarii kꞌããts tëg gabarëëh do sꞌëëb, kꞌããts tëg hawak do sꞌëëb, pä sꞌëëb hadoo do tahado bä Pꞌop Hagä Doo."
44,17,30,"Pꞌooj ub Pꞌop Hagä Do hyb nꞌaa mabaan hõm tii da ji adoo bä. Hỹỹ kä ti dooh. Hỹỹ kä tamejũũ sahõnh hẽ badäk hahỹ hawꞌããts hẽ habong do reréd hõm nesaa doo, ta hã rahꞌyy kaꞌeeh hyb nꞌaa kä. Tii da tawén mejũũ, taky däng do hyb nꞌaa ti awät nä. Ti awät ti noo gó taky däng, sahõnh hẽ badäk hahỹỹ hã habong do ta matym gó rakata bꞌëëh bä. Ti noo gó kä tamejũũ da ajꞌyy, tahꞌyyb däng doo, taky nꞌaa etyy hyb nꞌaa sahõnh hẽ badäk hahỹ hawꞌããts hẽ habong doo. Baad ub né hẽ da tabaherꞌoot. Dooh tesõõts bä. Ti né hẽ ti ta hꞌyyb däng doo, sahõnh hẽ ky nꞌaa etyy doo, Pꞌop Hagä Do metëëh sahõnh hẽ sa hã. Hahỹỹ da Pꞌop Hagä Do metëëh ta tii: Tahꞌyyb Däng Do ganä wät dejëp do mahang, tanꞌoo bä —näng mä Paw-Ro kyyh."
44,17,32,"Ti mꞌ ganä wät do ky nꞌaa ramaa napäh bä tadajëp jawén paawä, ta wób raky nꞌaa ejꞌees mä Paw-Ro. Ta wób kä raky hadoo:—Tawꞌããts hẽ. Jããm hẽ dó —näk mäh. —Ãã karẽn ta jawén ãã mamaherꞌoot pꞌaa hẽnh ta ti ky nꞌaa —näk mäh."
44,17,33,"Ti mꞌ Paw-Ro bahõm panang buuj ma mehetëk do sa wahë nꞌaa rakahetꞌaa doo bä naa. Ta wób raky daheeh taherꞌoot doo, ti mꞌ rahadaa hõm mä Paw-Ro. Sa mahang ti awät mä ma mehetëk do sa wahë nꞌaa seeh, Dijonis häd näng doo. Sa mahang ti awät mä na-ããj hẽ ỹỹnh, Damaris häd näng doo, ta wób na-ããj hẽ."
44,18,1,"Korĩn bä Jesus ky nꞌaa Paw-Ro herꞌoot do panyyg nꞌaa hahỹỹhTi mꞌ, ti jawén paa bä, Paw-Ro bahõm kän Atẽn bä naa Korĩn hẽnh."
44,18,2,"Ti mꞌ, tꞌĩĩ hẽnh mä takataa Judah buuj seeh hã, Akira häd näng do hã. Panang Põn-Tus häd näng doo bä tabenäng paa tii. Akira, ta ỹỹm Pisiir häd näng do daheeh, papuuj nä rakajaa Itarija häj nꞌaa hẽnh naa. Itarija bä naa rawén nꞌyyh, Roma buuj sa wahë nꞌaa, Karaw-Dijo häd näng do ahꞌeed hꞌũũm do hyb nꞌaa sahõnh hẽ Judah buuj, Roma bä habong doo. Ti mꞌ Paw-Ro begꞌããs sa wë. Ramoo bok doo péh, ti né hẽ Paw-Ro moo wät. Ti hyb nꞌaa sa pa tabagä, séd hã ramoo bok hyb nꞌaa. Tób panꞌaa pããn sꞌëëb, ji kahꞌỹỹt bä ji mahũũm do ji sii, ratema."
44,18,4,"Ti mꞌ Saab hadꞌyyt hẽ Paw-Ro ahõm hadꞌyyt hẽ tób Pꞌop Hagä Do panyyg Judah buuj rayd naherot doo hẽnh. Tꞌĩĩ hẽnh taky wõnh Judah buuj, Judah buuj nadoo do na-ããj hẽ. Takarẽn né paawä Jesus hã rahꞌyy kaꞌeeh."
44,18,5,"Ti mꞌ Siras Tsimoot daheeh rakaja nä bä mꞌ Masedonija häj nꞌaa hẽnh hanꞌaa doo, Paw-Ro moo yyw kän tamoo wät do paah, Jesus ky nꞌaa hanäm do tama metꞌëëg hadꞌyyt hẽ hyb nꞌaa. Judah buuj sa hã taherꞌood hadꞌyyt hẽ, sa hã tametëëh Jesus né hẽ ti Pꞌop Hagä Do Hꞌyyb Däng Doo."
44,18,6,"Ti hadoo né hẽ mꞌ, dooh Judah buuj rakarẽn bä ramaa newë bä. Radu doo rakamajꞌĩĩ do ta hã. Raky nꞌaa rejãã mäh. Ti hyb nꞌaa ta tsapoog ta hã hadäk do tatapyng wät sa wë, rabahapäh hyb nꞌaa dooh baad tado bä tii dꞌ radꞌoo do heen nꞌaa. Ti mꞌ ta ky hadoo sa hã:—Bë hꞌyyb hajꞌaa hẽ né hẽ ti dawëë bë baboo hõm Pꞌop Hagä Do mahä̃nh. Këh ỹ gabuuj nado —näng mäh. —Ỹ herꞌood wät baad ub bë hã. Hỹỹ kä ỹ herꞌoot Jesus ky nꞌaa Judah buuj nadoo do sa hã kä —näng mä Paw-Ro kyyh."
44,18,7,Ti mꞌ Paw-Ro banä kän tób Pꞌop Hagä Do panyyg rayd naherot do yt hã naa. Ti mꞌ tabahõm kän ajꞌyy Tisijo-Jus häd näng do tób hẽnh. Judah buuj nado mꞌ tii. Pꞌop Hagä Do mꞌ tahyb nꞌaa esee tii hã. Tób Pꞌop Hagä Do panyyg rayd naherot do pa ta tób basooh.
44,18,8,"Ti mꞌ tób Pꞌop Hagä Do panyyg rayd naherot do wahë nꞌaa, Kiris-Po häd näng do hꞌyy kae kän Jesus hã. Ti hadoo né hẽ mꞌ sahõnh hẽ ta tób yt hajꞌeenh doo. Ti mꞌ hajõk na-ããj hẽ Korĩn babuj nꞌaa Jesus hã rahꞌyy kaꞌeeh, ta ky nꞌaa ramaa napäh jawén paa bä. Ti mꞌ ranu gemuun bong."
44,18,9,"Ti mꞌ ta see pé noo gó, atsëm, sꞌëëh hadoo Paw-Ro hã. Sꞌëëh hadoo doo gó Jesus berꞌoot Paw-Ro sii. Hahỹỹ dꞌ mä ta kyyh Paw-Ro hã:—Eỹỹm manäh. Maherꞌood hadꞌyyt hẽ këh ỹ nꞌaa. Maky nꞌaa eréd manäh. Ỹ awäd hadꞌyyt hẽ a sii. Dooh da a hã moo däng péh. Dooh da õm rarejã bä. Babä babuj nꞌaa sa mahang hajõk ỹ raky daheeh da —näng mä Jesus kyyh Paw-Ro hã."
44,18,11,"Ti hyb nꞌaa sét hẽ ta baab, ji ma poo oow see pé ta kamarab nꞌaa ta jó, Paw-Ro bayyw kän Korĩn bä, Pꞌop Hagä Do kyyh tama metëëk hyb nꞌaa."
44,18,12,"Ti mꞌ, ajꞌyy Garijo häd näng doo, Akaja häj nꞌaa bä wahë nꞌaa noo gó, Judah buuj Jesus hã hꞌyy kanaꞌeeh do rakamajꞌĩĩ Paw-Ro hã. Ti mꞌ Paw-Ro ramaso däk, ramahũũm mä sa häj nꞌaa wahë nꞌaa Garijo häd näng do wë. Rakarẽn paawä mꞌ Garijo ky nꞌaa etyy Paw-Ro. Ti mꞌ Garijo hã raky hadoo:—Hahỹ ajꞌyy ky kahꞌũũm ër panang bä habong do sa hã, Pꞌop Hagä Do rahyb nꞌaa jewꞌyyk hyb nꞌaa ãã ky nꞌaa jawꞌyyk do nanoo doo da —näk mäh."
44,18,14,"Ti mꞌ Paw-Ro du do paawä taherꞌoot do raky nꞌaa tapaa do ky nꞌaa, Garijo ky hadoo Judah buuj sa hã:—Tamo hajꞌaa kadoo bä paawä, takꞌëp nesaa do tamoo wäd wäd paawä, ỹ maa newë né paawä bë kyyh, Judah buuj. Jããm hẽ kyyh pꞌãã, sa häd pꞌãã, bë ky nꞌaa jawꞌyyk do ky nꞌaa pꞌãã bë ky kedꞌaak. Ti hyb nꞌaa bë daaj hẽ bë hyb nꞌaa newë nyy dꞌ bë badꞌoo. Dooh ỹ ky nꞌaa ety bä ta ti hedoo doo —näng mäh. Ti mꞌ tabahꞌeed nꞌyyh Judah buuj."
44,18,17,"Ti mꞌ ajꞌyy Sotenés, tób Pꞌop Hagä Do panyyg rayd naherot do wahë nꞌaa see wë rahꞌyy kawereem, rahewyh wät mä Garijo moo hewꞌëët do tób nꞌaa wꞌoo hã. Dooh Garijo hyb nꞌaa pꞌeed bä rabahewyyh bä."
44,18,18,"Ãn-Tijoka hẽnh Paw-Ro babaaj hõm do panyyg nꞌaa hahỹỹhTi mꞌ ti jawén Paw-Ro aym nä hajõng ta ä̃h Korĩn bä. Ti mꞌ Paw-Ro kedëë wät Jesus hã hꞌyy kaꞌeeh do Korĩn bä habong do sa hã. Ti mꞌ, Pisiir Akira sa daheeh ragatsëg tꞌoonh marakate gó häj nꞌaa Sirija häd näng doo hẽnh hahõm doo. Marakate atsëg pooj jé, Paw-Ro ahoo bëëh ta sëën, panang Sẽn-Kerej häd näng doo bä. Bäp peej däk tanahoh ta sëën, Pꞌop Hagä Do hã taky däng do paa hyb nꞌaa.Tabëëj däk ta ky däng do heen nꞌaa, tawén hoo bëëh ta sëën."
44,18,19,"Ti mꞌ atsëg hõm kän. Ti mꞌ rakajaa panang Epeso häd näng doo bä. Tꞌĩĩ hẽnh Pisiir Akira daheeh rabayyw kän. Paw-Ro kä ahõm tób Pꞌop Hagä Do panyyg rayd naherot doo hẽnh. Ti mꞌ taky wõnh Judah buuj tꞌĩĩ hẽnh katꞌaa doo. Ti mꞌ rabatsꞌyyt bä sa sii tabaym dó, dooh mꞌ takarẽn bä. Tób yt naa tabanyyh bä taky hadoo sa hã:—Pꞌaa hẽnh da ỹ bana Pꞌop Hagä Do karẽn bä —näng mäh.Ti mꞌ tagatsëg sooh marakate hatsëk doo gó, häj nꞌaa Sirija häd näng doo hẽnh hahõm doo gó."
44,18,22,"Panang Sesareja häd näng doo bä rakaja hõm bä, Paw-Ro gatsëg nyyh. Ti mꞌ tabasꞌoob kän Jerusarẽnh hẽnh, Jesus hã hꞌyy kaꞌeeh do tꞌĩĩ hẽnh habong do tahegꞌããs hyb nꞌaa mꞌ. Tii bꞌ naa Ãn-Tijoka hẽnh mä tabahõm."
44,18,23,"Ti mꞌ ta see pé noo gó Paw-Ro ahõm Pirikija, Garata häd enäh do häj nꞌaa hẽnh. Tamahõm me, panang banäng bä tahegꞌããs sahõnh hẽ panang buuj Jesus hã hꞌyy kaꞌeeh doo. Tahꞌyyb enꞌyym mä sa hã. Taherꞌoot mä sa hã, baad ub Jesus hã rahꞌyy kaꞌeeh hyb nꞌaa."
44,18,24,"Ajꞌyy Aporos häd näng do panyyg nꞌaa hahỹỹhTa see pé noo gó, ajꞌyy, Judah buuj, Aporos häd näng do kajaa panang Epeso häd näng doo bä, panang Pisiir Akira daheeh rabaym do paa bä. Panang Aresãn-Dirija häd näng doo bä tabenäng paa ti Aporos. Ky mepäh terꞌood bä. Baad tabahapäh Pꞌop Hagä Do kyy kerih doo. Heen nꞌaa näng né hẽ Jesus ky nꞌaa. Takꞌëp hꞌyyb hedoo doo me tabaherꞌoot sa hã, baad tama metëëk Jesus ky nꞌaa na-ããj hẽ, jããm né hẽ paawä tahapëë paawä Jowãw nu gahemꞌuun do nu gemuun do ky nꞌaa."
44,18,26,"Ti mꞌ neỹỹm doo me tabaherꞌoot Jesus ky nꞌaa, tób Pꞌop Hagä Do panyyg rayd naherot do yt hã. Ti mꞌ taherꞌoot do Pisiir Akira daheeh ramaa napäh bä mꞌ, rabatsyyd kän sa tób hẽnh. Tꞌĩĩ hẽnh rabaherꞌoot baad ub né hẽ Pꞌop Hagä Do ky nꞌaa ta hã, tanahapäh nä doo."
44,18,27,"Ti mꞌ ta see pé noo gó Aporos karẽn tabatsëg hõm Akaja häj nꞌaa hẽnh. Ti mꞌ Jesus hã hꞌyy kaꞌeeh do Epeso bä habong do raky hadoo:—Tawꞌããts né hẽ mabahõm —näk mäh.Ti mꞌ Jesus hã hꞌyy kaꞌeeh do Akaja bä habong do hã rama erih, baad ragadoo hyb nꞌaa Aporos. Ti mꞌ takajaa bä tꞌĩĩ hẽnh Aporos masa Jesus hã hꞌyy kaꞌeeh doo. Jesus hã rahꞌyy kae padëëk tii, Pꞌop Hagä Do ky enyym do hyb nꞌaa sa wë. Aporos ky wõnh Judah buuj. Sahõnh hẽ ramaa napäh bä baad tabaherꞌoot, baad tametëëh Judah buuj sa hã, Jesus né hẽ ti Kristo, Pꞌop Hagä Do Hꞌyyb Däng Doo. Pꞌop Hagä Do kyy kerih do hã tametëëh tii. Ti hyb nꞌaa, dooh Judah buuj sa kyy pé taherꞌoot do hã."
44,19,1,"Epeso bä Jesus ky nꞌaa Paw-Ro herꞌoot do panyyg nꞌaa hahỹỹhTi mꞌ, Korĩn bä Aporos bawät noo gó, Paw-Ro bahõm panang Epeso häd näng doo hẽnh. Ta tyw nꞌaa waëë me tabës doo me tamahõm. Tꞌĩĩ hẽnh tamamuun Jesus ky nꞌaa ky dahꞌeeh do wób."
44,19,2,"Ti mꞌ teaanh sa hã:—Äkä, bë gado däk Pꞌop Hagä Do Sahee bë du doo noo gó bë ky daheeh doo? —näng mä Paw-Ro.Ti mꞌ raky hadoo:—Dooh ãã ky nꞌaa napëë nä bä tanyy bä Pꞌop Hagä Do Sahee —näk mäh."
44,19,8,Tamawoob hẽ ta kamarab Paw-Ro ahõm hadꞌyyt hẽ tób Pꞌop Hagä Do panyyg rayd naherot doo hẽnh. Hꞌyyb neỹỹm doo me baad tabaherꞌoot sa hã Pꞌop Hagä Do ji tabagꞌããs do ky nꞌaa.
44,19,9,"Ti mꞌ sa mahang ti abong nabuj kehꞌũũm doo. Dooh mꞌ rakarẽn bä raky dahé bä Jesus ky nꞌaa. Ti mꞌ ta wób maa napäh bä, raky nꞌaa rejãã Jesus ky nꞌaa, papuuj hadoo do ky nꞌaa Paw-Ro herꞌoot doo. Ti mꞌ Paw-Ro ahõm sa mahä̃nh. Ti mꞌ tatsyyd hꞌũũm Jesus hã hꞌyy kaꞌeeh doo, tób Tirãn häd näng do yd ma mehetëk doo hẽnh. Tꞌĩĩ hẽnh tabaherꞌood hadꞌyyt hẽ sa hã Jesus ky nꞌaa."
44,19,10,"Pawóp mä ta baab tabaherꞌoot tꞌĩĩ hẽnh. Ti hyb nꞌaa mꞌ, sahõnh hẽ Judah buuj, Judah buuj nadoo do Asija häj nꞌaa bä habong doo, raky nꞌaa napäh Jesus ky nꞌaa."
44,19,11,Pꞌop Hagä Do anꞌoo bä takꞌëp Paw-Ro pehuunh.
44,19,12,"Paw-Ro saroor tapadedëëk do sii hẽ radaso bä nahëë näng do hã, hasꞌoo däk tanꞌoo bä. Karapꞌaar hꞌyyb nesaa do pahadëëk do sii hẽ tabahebë Paw-Ro saroor hã."
44,19,13,"Ti mꞌ Judah buuj wób, jé padꞌyyt hẽ karapꞌaar hꞌyyb nesaa do hebë doo, rakarẽn paawä karapꞌaar hꞌyyb nesaa do rahebë Jesus häd gó. Hahỹỹ da mꞌ sa kyyh karapꞌaar hꞌyyb nesaa do sa hã:—Jesus, Paw-Ro ky nꞌaa herꞌoot do häd gó, õm ãã mejũũ maberéd hõm hyb nꞌaa mahadäk doo —näk mäh. Tii dꞌ hedꞌoo do 7 ajyy, Judah buuj Sewah häd näng do taah. Pꞌop Hagä Do tób nꞌaa yt hã moo hebꞌooh do sa wahë nꞌaa see mꞌ ti Sewah."
44,19,15,Ti mꞌ ta see pé noo gó karapꞌaar hꞌyyb nesaa do see ky gadoo mä sa hã:—Ỹ hapäh ti Jesus. Ỹ ky nꞌaa napäh ta ti Paw-Ro —näng mäh. —Bë ti dooh. Dooh ỹ mepëë bä bëëh —näng mäh.
44,19,16,"Ti mꞌ ajꞌyy, karapꞌaar hã hadäk do herꞌoot doo, sa hã tawajꞌaa däk. Takꞌëp tabahejoonh karapꞌaar hꞌyyb nesaa do ta hã adäk do hyb nꞌaa, ti hyb nꞌaa tajꞌaa ketsë sa hã. Tarejãã takꞌëp sa hã, ti hyb nꞌaa rawajꞌaa nꞌyyh bag hẽnh tób gó naa. Majyyw ratag nyyh rabanꞌyyh bä."
44,19,17,"Ti mꞌ sahõnh hẽ Epeso bä habong do Judah buuj, Judah buuj nadoo do na-ããj hẽ raky nꞌaa napäh bä mꞌ rabeỹỹm bong. Rawehꞌëëh mä takꞌëp Jesus Takꞌëp Hyb Nꞌaa Jawyk Doo."
44,19,18,"Ti mꞌ hajõk Jesus hã hꞌyy kaꞌeeh do wób, sahõnh hẽ ramaa napäh bä rakawoom nesaa do sa mo hajꞌaa."
44,19,19,Hajõk mehëm do paa ramenaa sa hꞌëëd kerih doo. Ta hã tabanäng ramehëm do ky nꞌaa paah. Ti mꞌ sahõnh hẽ rabahapäh bä mꞌ rabaju toonh sahõnh hẽ ta ti hedoo do kerih doo. Ta hyb nꞌaa pé 50 miw moweed kꞌããts tëg hawak do sꞌëëb raju toonh do säm paah.
44,19,20,"Tii bä kä mꞌ, ky nꞌaa etsä däg kän mä Jesus ky nꞌaa. Jé padꞌyyt däg kä ta ky nꞌaa tii bä. Hajõk hꞌyy kaꞌeeh doo kä Jesus hã."
44,19,21,"Ta ti jawén paa bä Paw-Ro hꞌyyb däng tabegꞌããs Masedonija, Akaja häd enäh do häj nꞌaa hẽnh. Tii bꞌ naa takarẽn Jerusarẽnh hẽnh tabahõm. Ti mꞌ taky hadoo:—Jerusarẽnh hẽnh ỹ bewäd nä jawén paa bä, ỹ begꞌããs nä Roma panang —näng mäh."
44,19,22,"Ti mꞌ ta sii moo bok do wób, Tsimoot, Eras häd enäh do tamejũũ Masedonija häd näng do häj nꞌaa hẽnh rabahõm hyb nꞌaa ta pooj jé. Ti nuuj jé mꞌ Paw-Ro baym dó Asija häj nꞌaa bä. Demeet du nꞌaa do rakamajꞌĩĩ do Paw-Ro sa wë panyyg nꞌaa hahỹỹhTi mꞌ ti noo gó Epeso bä hajõk kamajꞌĩĩ Jesus ky nꞌaa hyb nꞌaa. Ajꞌyy Demeet häd näng do du nꞌaa rakamajꞌĩĩ doo. Kꞌããts tëg hawak do moo hewꞌëët do tii. Tób taah its sa kabarii DijããnTa tiDijããnhäd näng doo, Epeso buuj sa kabarii rahꞌyy kahaꞌeeh doo. häd näng do tób nꞌaa mo nꞌaa me tatema tób taah its. Demeet, ta moo hataa daheeh ratehemꞌaa sa kabarii tób nꞌaa its. Hajõng ta säm ragedak."
44,19,26,"—Bë ky nꞌaa napäh na-ããj hẽ Paw-Ro häd näng do herꞌoot do hã. Taherꞌoot sa hã, kabarii ji moo wät doo, dooh ji hꞌyy kahaꞌeeh do panꞌaa tado bä. Hajõk ky dahꞌeeh ta kyyh hã, Epeso panang buuj hadꞌyyt hẽ nado. Asija häj nꞌaa bä, jé padꞌyyt hẽ da raky daheeh ta kyyh —näng mäh."
44,19,27,"—Ji ä̃m nꞌaa hoop da taherꞌoot do hã. Hajõõ magyys hẽ ky dahꞌeeh da ta kyyh hã, dooh da ër moo bok do hã raky dahé wäd bä. Dooh da na-ããj hẽ Dijããn tób nꞌaa, takꞌëp hajꞌap doo, rawehëë wäd bä. Dijããn, Asija häj nꞌaa bä, sahõnh hẽ häj nꞌaa bä rahꞌyy kahaꞌeeh doo, ti na-ããj hẽ, dooh da rahꞌyy kae wäd bä, dooh da rawehëë wäd bä. Ta häd ky nꞌaa etsëëh do paa ahëëj jëng da —näng mä Demeet kyyh."
44,19,28,"Ti mꞌ Demeet herꞌoot do ramaa napäh bä mꞌ, takꞌëp mä rakawajããn Paw-Ro wë. Ti mꞌ radu doo rageëënh doo:—Takꞌëp hajꞌap do Dijããn, Epeso buuj hagꞌããs doo! Takꞌëp hajꞌap do Dijããn, Epeso buuj hagꞌããs doo! —näk mä sa kyyh."
44,19,29,"Ti mꞌ ti hyb nꞌaa, nayyw hẽ sahõnh hẽ Epeso buuj rageëënh mäh. Ky kakꞌëë mä takꞌëp. Ti mꞌ rameso padëëk ajyy Gajo, Aris-Tako häd enäh doo, Masedonija häj nꞌaa bä naa Paw-Ro hadꞌaa doo. Ti mꞌ Epeso buuj ramahũũm rakahetꞌaa doo bä."
44,19,30,"Ti mꞌ Paw-Ro karẽn paawä tꞌĩĩ hẽnh tabahõm, hajõk do hã tabaherꞌoot hyb nꞌaa. Ti hadoo né hẽ, dooh mꞌ Jesus hã hꞌyy kaꞌeeh do ranꞌoo bä tahõm bä tꞌĩĩ hẽnh, ä̃m nꞌaa näng do hyb nꞌaa."
44,19,31,"Ta ti häj nꞌaa wahë nꞌaa wób sii hẽ, Paw-Ro najiis, rapanäk ta hã tanahõm hyb nꞌaa, takamanewꞌaa hyb nꞌaa sa mahang.Rajeỹỹm mä Paw-Ro radajëë bä, kata bꞌëëh doo hã."
44,19,32,"Daap hẽ katꞌaa do rageëënh. Ta see hadoo ta wób sa kyyh, ta see hadoo ta wób sa kyyh. Hajõk sa mahang dooh rahapëë bä hꞌëëd hyb nꞌaa tꞌĩĩ hẽnh rakata padëëk daap hẽ."
44,19,33,"Ti mꞌ Judah buuj sa mahang kata padëëk do ramejũũ ajꞌyy Aresãn häd näng doo, hajõk do hã tabaherꞌoot hyb nꞌaa. Ti mꞌ kata däk do wób raherꞌoot Aresãn hã nyy da ta kyyh sa hã. Ti mꞌ Aresãn moo me tamedug paawä, bag hẽnh rababꞌëëh hyb nꞌaa, sa hã tamaherꞌoot hyb nꞌaa paawä."
44,19,34,"Ti mꞌ Judah buuj rabahapäh bä Aresãn, radu doo rageëënh doo:—Takꞌëp hajꞌap do Dijããn, Epeso buuj hagꞌããs doo! Takꞌëp hajꞌap do Dijããn, Epeso buuj hagꞌããs doo! —näk mä sa kyyh.Séd ky hedoo mä rageëënh, pawóp oor. Dooh rakarẽn bä ramaa newë bä sa hã Aresãn maherꞌoot do paawä."
44,19,35,"Ti mꞌ panang wahë nꞌaa hyb nꞌaa jawyk do medug kän. Ti mꞌ taky hadoo sa hã:—Bë maa newë këh ỹỹ, Epeso buuj —näng mäh. —Sahõnh hẽ häj nꞌaa buuj rahapäh ti Dijããn tób nꞌaa hagã nꞌaa ër panang buuj. Ër hagꞌããs na-ããj hẽ ta heen nꞌaa hadoo doo, pä sꞌëëb, wë hã naa hadëë jat doo."
44,19,36,Sahõnh hẽ raky nꞌaa napäh ta tii. Dooh ta ky nꞌaa jejën péh. Ti hyb nꞌaa tawꞌããts hẽ bag hẽnh bë babꞌëëh. Ti hyb nꞌaa dooh bë hyb nꞌaa jóh bä bë moo bok do hã sa hã.
44,19,37,"Hahỹ ajyy bë manaa doo, dooh Dijããn tób nꞌaa yt hã retsëëg hõm péh. Dooh raky nꞌaa rejã bä ër hꞌyy kahaꞌeeh doo —näng mäh."
44,19,38,"—Demeet wë, ta hataa ta sii moo bꞌook do sa wë tanyy bä ta wób raky nꞌaa tapaa do ky nꞌaa, tawꞌããts hẽ hyb nꞌaa jewyk do ji ky nꞌaa etyy nꞌaa wë rabahõm. Ti anäng na-ããj hẽ Roma buuj sa wahë nꞌaa seeh. Tawꞌããts hẽ sa hã rabaherꞌoot."
44,19,39,"Tanyy nä bä bë herꞌoot do seeh, tawꞌããts hẽ bë herꞌoot sahõnh hẽ Epeso buuj rakahetꞌaa noo gó ër ky nꞌaa jawꞌyyk do mejũũ doo da."
44,19,40,"Ä̃m nꞌaa näng Roma buuj sa wahë nꞌaa ër raky nꞌaa tapaa, hajõõ gó bë ky kedꞌaak doo. Ër reaaj bä hꞌëëd hyb nꞌaa takꞌëp bë geëënh, dooh ër herꞌoot péh, dooh hyb nꞌaa péh —näng mäh. Ti mꞌ taky hado kän sa hã:—Jããm hẽ. Tawꞌããts hẽ bë abaaj hꞌũũm —näng mäh."
44,20,1,"Masedonija häj nꞌaa hẽnh, Keres häj nꞌaa hẽnh Paw-Ro bahõm do panyyg nꞌaa hahỹỹhTi mꞌ kawejãn do paa rababaaj hõm jawén paa bä sa tób hẽnh, Jesus hã hꞌyy kaꞌeeh do Paw-Ro atsꞌyyt mä ta wë rabana hyb nꞌaa. Ti mꞌ baad tabaherꞌood däk sa hã, hꞌyyb neỹỹm doo me Jesus hã rahꞌyy kaꞌeeh hyb nꞌaa. Ti mꞌ takedëë hõm sa hã. Ahõm kän mä tii bä Masedonija häj nꞌaa hẽnh."
44,20,2,"Tamahõm me panang bä taherꞌoot Jesus hã hꞌyy kaꞌeeh do sa hã, hꞌyyb neỹỹm doo me Jesus hã rahꞌyy kaꞌeeh hyb nꞌaa. Hajõng baad hadoo do taherꞌood däk sa hã. Ti mꞌ Gereg buuj sa häj nꞌaa bä takajaa."
44,20,3,"Tamawoob hẽ kamarab tabaym dó tii bä. Ti mꞌ takarẽn tagatsëg so paawä marakate gó Sirija häj nꞌaa hẽnh hahõm doo gó. Tagatsëg so pooj jé, heen nꞌaa nyy däk Judah buuj rano nꞌaa masoo do hã. Ti hyb nꞌaa tahyb nꞌaa newë däk tababaaj hõm Masedonija häj nꞌaa bä tabës doo me ta tyw nꞌaa."
44,20,4,"Ta sii habaaj hꞌũũm do sa häd hahỹỹ da: Sopater panang Bereja häd näng doo bä naa, Piho häd näng do tꞌaah, ta see Aris-Tako, ta see Sekũn panang Tesaronika häd näng doo bä naa, ta see Gajo panang Derebé häd näng doo bä naa, ta see Tsimoot, ta see Tikiko, ta see Toropimo Asija häj nꞌaa hẽnh naa. Ãã pooj jé rabahõm ti nuuj jé. Ãã ragadaa kän panang Torowas häd näng doo bä."
44,20,6,"Tii bä, pãw makuj nꞌaa tamah do ãã tabꞌëës jawén paa bä, ãã gatsëg tꞌoonh Pirip bä naa marakate gó. Ji moo séd hẽnh ta ä̃ jawén paa bä, ãã kataa sa hã panang Torowas häd näng doo bä. 7 ta ä̃h ãã baym dó tii bä."
44,20,7,"Hadëë hyng do panyyg nꞌaa hahỹỹhTi mꞌ metꞌuuh hã ãã kata bꞌëëh Jesus hã hꞌyy kaꞌeeh do sa sii, pãw ãã ganebäh hõm hyb nꞌaa, Jesus ãã hyb nꞌaa esee hyb nꞌaa. Ti mꞌ Paw-Ro baherꞌood kän Jesus hã hꞌyy kaꞌeeh do sa hã. Jati pé tatsyym kadoo do hyb nꞌaa, taherꞌoot do dawëët. Ãã kata däk tób gó pꞌop gadäk doo gó, ta bag banäng hẽnh. Ti mꞌ atsëm ub, gawakꞌaap, pahëëw Ew-Tiko häd näng doo, tób noo bä hasooh doo, aä̃ jëng tabasooh bä, Paw-Ro herꞌoot do dawëët do hyb nꞌaa, ty jawyg däk do hyb nꞌaa mꞌ. Ti mꞌ tabadëë hyng pꞌop naa. Dajëp."
44,20,10,"Ti mꞌ Paw-Ro bahyng, ahyy häng, tawaké däk dajëp do hã. Ti mꞌ taky hadoo:—Bë eỹỹm manäh. Edëp! —näng mäh."
44,20,11,"Ti mꞌ Paw-Ro rabasꞌëëg kän pꞌaa hẽnh tób gawakõ pꞌop gadäk doo gó. Tii bä ãã hã Paw-Ro ganebäh hõm kän pãw, sahõnh hẽ ãã bawa. Ti mꞌ pꞌaa hẽnh tabaherꞌoot, tabawag hõm bä kä taky yyw däk. Ti mꞌ tatsyym kadoo. Ti mꞌ marahud hadëë hyng do paa ramahũũm kän ta tób hẽnh. Edëp tabahõm. Sahõnh hẽ rahꞌyy gadejah."
44,20,13,"Epeso buuj sa hã Paw-Ro kedëë wät do panyyg nꞌaa hahỹỹhTa pooj jé tii bä ãã bahꞌũũm marakate gó. Panang Asós häd näng doo hẽnh ãã bahꞌũũm. Tii bä ãã gada Paw-Ro, tagatsëg sooh hyb nꞌaa ãã sii. Tii da ta kyyh ãã hã. Takarẽn mä takanaa hëëj hã. Asós bä takajaa bä, ãã mahũũm kän marakate gó. Panang Mitirẽn häd näng doo hẽnh ãã bahõm."
44,20,15,"Jatꞌiip hadoo ãã tsyym kasok ẽnh, ãã kaja hõm kän tsyt dëëg hã Kiw häd näng do nedaa bä. Jatꞌiip hadoo ãã batsëg hõm kän tsyt dëëg hã, Samos häd näng doo hẽnh. Jati pé ãã kaja hõm kän panang Mirét häd näng doo bä kä. Dooh Paw-Ro karẽn bä Epeso bä ãã nu kajäg bä. Nayyw hẽ takarẽn mä takaja hõm Jerusarẽnh hẽnh. Tahaja bä mꞌ takarẽn Pẽn-Tekos ratabꞌëës do pooj jé takajaa Jerusarẽnh hẽnh."
44,20,17,"Ti mꞌ, Mirét bä naa Paw-Ro mejũũ ranaëënh hyb nꞌaa Epeso bä habong do Jesus hã hꞌyy kaꞌeeh do sa wahë nꞌaa."
44,20,18,"Ti mꞌ, Mirét bä rakajaa bä, Paw-Ro ky hadoo sa hã:—Bë hapäh né hẽ nyy da ỹ bawäd hadꞌyyt hẽ bë mahang Asija häj nꞌaa bä ỹ kajaa noo gó naa —näng mäh. —Jesus hã ỹ moo wäd hadꞌyyt hẽ, ta ky nꞌaa ỹ herꞌood hadꞌyyt hẽ. Dooh né ỹ hꞌyy kasabé bä. Jesus ky nꞌaa ỹ herꞌoot bä, hajõõ nuu me ỹ hꞌyyb heoot Jesus hã rahꞌyy kaꞌeeh takꞌëp ỹ karẽn do hyb nꞌaa. Tii da né hẽ ỹ badꞌoo, hajõõ nuu me né hẽ paawä ỹ bahoop Judah buuj Jesus hã hꞌyy kanaꞌeeh do sa moo gó."
44,20,20,"Dooh ỹ ky nꞌaa eréd bä ỹ herꞌoot do baad hadoo do ky nꞌaa bë hã. Sahõnh hẽ baad hadoo do bë ỹ ma metꞌëëg wät. Bë tób yt hã bë ỹ metëëk, sahõnh hẽ ramaa napäh. Judah buuj, Judah buuj nadoo do sa hã na-ããj hẽ ỹ baherꞌoot nesaa do raberéd hõm hyb nꞌaa, Pꞌop Hagä Do hã rahꞌyy kawereem hyb nꞌaa, Jesus, Takꞌëp Hyb Nꞌaa Jawyk Do hã rahꞌyy kaꞌeeh hyb nꞌaa."
44,20,22,"Jerusarẽnh hẽnh ỹ bahõm hỹỹ kä ỹ Pꞌop Hagä Do Sahee mejũũ. Dooh ỹ hapëë bä hꞌëëd hado hã ỹ tꞌĩĩ hẽnh. Jããm né hẽ ỹ hapäh, sahõnh hẽ panang ỹ bewäd nä hẽnh, ỹ Pꞌop Hagä Do Sahee maherꞌoot ỹ da radawäts gëët, takꞌëp da ỹ bahoop, tanooh."
44,20,24,"Ti hadoo né hẽ paawä, dooh ỹ hꞌyyb nꞌaa pꞌeed bä ỹ hedëp do hã. Jããm hẽ ỹ karẽn ỹ bahajaa, Jesus Hyb Nꞌaa Jawyk Do hã ỹ tamejũũ doo. Ỹ tamejũũ ỹ baherꞌoot hyb nꞌaa sahõnh hẽ sa hã Pꞌop Hagä Do kamahä̃n do ky nꞌaa —näng mä Paw-Ro kyyh."
44,20,25,"Ti mꞌ taky hadoo ẽnh:—Ỹ hapäh baad ub, dooh da ỹ bë hapëë wäd bä bë mahang herꞌoot do paa Pꞌop Hagä Do ji tabagꞌããs do ky nꞌaa —näng mäh. —Ti hyb nꞌaa baad ỹ baherꞌoot bë hã. Këh ỹ gabuuj nado tii, ta wób sa hꞌyyb tym Pꞌop Hagä Do wë tanasꞌëëg bä. Sahõnh hẽ bë hã ỹ herꞌood wät sahõnh hẽ Pꞌop Hagä Do karẽn doo. Dooh ỹ ky nꞌaa jejën péh. Series, "
44,20,28,"Ti hyb nꞌaa, tawꞌããts hẽ baad ub bë bahagꞌããs bë daaj hẽ, Jesus hã hꞌyy kaꞌeeh do sa hã na-ããj hẽ, sa wahë nꞌaa bë bahadoo hyb nꞌaa Pꞌop Hagä Do Sahee anꞌoo bä. Tawꞌããts hẽ bë hagãã baad ub Pꞌop Hagä Do hã hꞌyy kaꞌeeh doo. Sa hyb nꞌaa paa Jesus kanꞌoo däk, tadajëp sa hyb nꞌaa, ta karapee rabahado padëëk hyb nꞌaa."
44,20,29,"Ỹ hapäh hahỹỹh: Ỹ bahõm jawén paa bä, bë mahang anꞌaa da ta wób. Tabanasꞌaa bꞌéé hekꞌook do hadoo da. Dooh da ratꞌyyd mehĩĩn bä Jesus hã hꞌyy kaꞌeeh doo."
44,20,30,"Bë mahang na-ããj né hẽ ta wób radu doo da rawareem do Pꞌop Hagä Do kyyh, sa hã kä Jesus hã hꞌyy kaꞌeeh do raky sũũt hyb nꞌaa. Ti hyb nꞌaa, baad bë hyb nꞌaa matakä da! Bë hyb nꞌaa esꞌee nyy da tamawoob hẽ ta baab noo gó hadꞌyyt hẽ ỹ ky nꞌaa jebaanh sahõnh hẽ bë hã sét kenꞌyyh. Ta see pé noo gó ỹ hꞌyyb heoot doo me ỹ ky nꞌaa jebaanh, baad ỹ karẽn do hyb nꞌaa paawä bë hꞌyy kaꞌeeh Jesus hã —näng mä Paw-Ro sa hã."
44,20,32,"Ti mꞌ taky hado kän:—Ỹ karẽn Pꞌop Hagä Do bë tahagꞌããs. Ỹ karẽn Pꞌop Hagä Do ji wë ky enyym do panyyg nꞌaa bë hꞌyyb gó tawäd hadꞌyyt hẽ. Ti né hẽ tanꞌoo bä baad bë hꞌyy kae magyys hẽ Jesus hã. Tanꞌoo däk da bë hã baad hadoo doo, ta karapee tasëëw hõm do sa hã taky däng doo —näng mäh."
44,20,33,"—Dooh hëp ỹỹ gó ỹ karẽn pé paa ta wób sa dajẽẽr, ta wób sa saroor —näng mäh."
44,20,34,"—Bë hapäh né hẽ ny hadoo ỹ moo wät daj ỹỹ hẽ, ma ỹ säm hã, hata ỹ ma säm hã."
44,20,35,"Sahõnh hẽ ỹ badꞌoo do hã ỹ metëëh bë hã, bë bahapäh hyb nꞌaa, takꞌëp né hẽ ji moo wät ji masa hyb nꞌaa kasꞌuut doo. Bë hyb nꞌaa esꞌee Jesus kyyh: “Ji tsebee né paawä ji hã ranꞌoo bä ji karẽn doo, ta bahä̃nh ji tsebé da ta wób hã ji anꞌoo bä rakarẽn doo”, näng mä Jesus —näng mä Paw-Ro kyyh."
44,20,36,"Ta ti Paw-Ro herꞌoot do jawén paa bä mꞌ, ahyy häng ta taron nuu me, ta wób na-ããj hẽ mꞌ. Ti mꞌ taky nꞌaa etsẽẽ."
44,20,37,"Sahõnh hẽ rabaód bong, rawaké wät, redëë wät. Takꞌëp rawén hꞌyy ketón bong Paw-Ro herꞌoot do hã, dooh raty gepëë wäd bä taherꞌoot do hyb nꞌaa. Ti mꞌ rabahadaa wëënh marakate gó tagatsëg sooh bä."
44,21,1,"Ti mꞌ, ãã kedëë bong jawén paa bä Jesus hã hꞌyy kaꞌeeh do sa wahë nꞌaa Epeso bä naa hanꞌaa do sa hã, ãã gatsëg tooj kän marakate gó. Ãã gagëd hõm ub tsyt dëëg hã, Kos häd näng doo hẽnh. Jatꞌiip hadoo ãã bahõm tsyt dëëg hã, Rodes häd näng doo hẽnh. Tii bꞌ naa ãã bahõm panang Pataar häd näng doo hẽnh."
44,21,2,Pataar bä ãã bawꞌyyt marakate Penisija häj nꞌaa hẽnh hahõm doo. Ti mꞌ ãã gatsëg tooj kän ta gó.
44,21,3,"Ãã matsëk me ãã hapäh tsyt dëëg hã, Tsi-Peré häd näng doo, ji sꞌỹỹ hadäk hẽnh. Ãã ahõm kän Sirija häj nꞌaa hẽnh. Marakate gabuuj ramesób nuuj jé, ãã asꞌoop panang Tiir häd näng doo hẽnh."
44,21,4,Tii bä ãã mamuun Jesus hã hꞌyy kaꞌeeh do tii bä habong doo. 7 ta ä̃h ãã baym dó sa pa. Ti mꞌ Pꞌop Hagä Do Sahee baherꞌoot Jesus hã hꞌyy kaꞌeeh do sa hã nyy dꞌ rabadꞌoo Paw-Ro hã Jerusarẽnh hẽnh. Ti hyb nꞌaa mꞌ raky hadoo Paw-Ro hã:—Ahõm manä Jerusarẽnh hẽnh —näk mäh.
44,21,5,"Ti mꞌ, 7 ta ä̃h tabado däk bä, ãã bawëëj kän. Jesus hã hꞌyy kaꞌeeh do ajyy, sa ỹỹm, sa taah ãã rahadaa wꞌëënh hood jó. Hood jó ãã behyy bëëh ãã taron nu paa me, ti ãã ky nꞌaa etsẽẽ."
44,21,6,Ti mꞌ ãã kedëë bong sa hã. Ti mꞌ ãã gatsëg tooj kän marakate gó. Tii bä ãã hadaa wꞌëënh do rabasꞌoob kän sa tób hẽnh.
44,21,7,"Tiir bä naa marakate bahõm, Toremajida bä tanu däng. Ta tii bä ãã begꞌããs Jesus hã hꞌyy kaꞌeeh do sa wë. Sét adëb bä ãã tabꞌëës sa sii."
44,21,8,"Jatꞌiip hadoo ãã kaja hõm panang Sesareja häd näng doo bä. Pirip, Jesus ky nꞌaa rod tób bä ãã baꞌyym. 7 ajyy Jesus mejũũ do sa hata see ti Pirip. Ji meheet pé Pirip toog, marahud. Rahajaa raherꞌood bä ta jawén hawät doo, Pꞌop Hagä Do Sahee anꞌoo bä."
44,21,10,"Hajõõ däk ãã ä̃h Pirip tób bä, takaja nä Judah häj nꞌaa hẽnh hana doo, Pꞌop Hagä Do ky nꞌaa rod seeh, Agab häd näng doo."
44,21,11,"Ãã pa tabana gëët bä, tapyn hõm Paw-Ro baa wyd. Ti mꞌ ta daaj hẽ ta mooh, ta tsyym takamawꞌyyd gëët ta me. Ti mꞌ taky hadoo:—Hahỹ baa wyd näng do danäh, hahỹỹ da da Judah buuj ramawꞌyyd däk Jerusarẽnh bä. Ranꞌoo däk da Judah buuj nadoo do sa moo gó, Pꞌop Hagä Do Sahee herꞌoot —näng mä Agab kyyh."
44,21,12,"Ta ti ãã maa napäh bä, ta wób na-ããj hẽ ta tii bä habꞌëëh doo, ãã sahõnh hẽ ãã ky kahꞌũũm Paw-Ro hã, tanahõm hyb nꞌaa Jerusarẽnh hẽnh."
44,21,13,"Ti mꞌ Paw-Ro ky hadoo:—Hëd nꞌaa bë baꞌoot? Takꞌëp ỹ hꞌyy katón bë anꞌoo bä —näng mäh. —Dooh ỹ eỹỹm bä ỹ ramawꞌyyd däk do hã. Rakarẽn bä ỹ radajëëb bä Jerusarẽnh bä, ỹ dajëp né hẽ Jesus Takꞌëp Hyb Nꞌaa Jawyk Do hyb nꞌaa. Dooh ỹ eỹỹm bä —näng mäh."
44,21,14,"Dooh ãã taky dahé bä. Ti hyb nꞌaa dooh ãã ky kahũũm boo bä ta hã. Ti mꞌ ãã ky hadoo:—Na manä Jesus, Hyb Nꞌaa Jawyk Do hꞌyyb däng do hadoo ta hã —näk ããh."
44,21,15,"Ti mꞌ ãã benyyw hõm ãã hꞌëëd, ti mꞌ ãã tsyym kasog kän Jerusarẽnh hẽnh hahꞌũũm doo. Jesus hã hꞌyy kaꞌeeh do wób, Sesareja bä habong doo, ahꞌũũm ãã sii. Ãã ramahũũm ajꞌyy bäp peej Jesus hã hꞌyy kae däk do tób hẽnh, tꞌĩĩ hẽnh ãã baꞌỹỹh hyb nꞌaa. Ta häd Masõn. Tsyt dëëg hã Tsi-Peré häd näng doo bä tabana."
44,21,17,"Tsijaag wë Paw-Ro begꞌããs do panyyg nꞌaa hahỹỹhTi mꞌ ãã kaja hõm bä kä Jerusarẽnh bä, baad Jesus hã hꞌyy kaꞌeeh do ãã ragadoo. Jatꞌiip hadoo ãã begꞌããs Paw-Ro sii Tsijaag tób hẽnh. Tꞌĩĩ hẽnh rakata bꞌëëh sahõnh hẽ Jesus hã hꞌyy kaꞌeeh do sa wahë nꞌaa."
44,21,19,Ti mꞌ Paw-Ro kedëng sa hã. Baad ub tabaherꞌoot sa hã sahõnh hẽ tamoo wät do hã Pꞌop Hagä Do mo hajꞌaa Judah buuj nadoo do mahang.
44,21,20,"Ta ti ramaa napäh bä mꞌ, rajꞌaa etsë Pꞌop Hagä Do hã. Ti mꞌ raky hadoo Paw-Ro hã:—Mahapäh né hẽ, ãã wakããn, hajõk Judah buuj babä rahꞌyy kae padëëk Jesus hã. Ti hadoo né hẽ sahõnh hẽ raky kahꞌũũm Mosees ky nꞌaa jawꞌyyk doo da ji badꞌoo hyb nꞌaa. Raherꞌoot mä sa hã, mametëëk mä jé padꞌyyt hẽ habong do Judah buuj sa hã, Judah buuj nadoo do sa mahang habong do sa hã, Mosees kyy kerih do raky nadaheeh hyb nꞌaa. Raherꞌoot mä sa hã, dooh mꞌ makarẽn bä sa taah masuuj noo byyh ranoo ehõg hõm. Raherꞌoot mä na-ããj hẽ, maherꞌoot mä sa hã ti dooh ër badꞌoo doo da radoo bä —näk mä Tsijaag sa kyyh. Ti mꞌ raky hadoo ẽnh:—Tawꞌããts hẽ ër hyb nꞌaa newëë nyy da ër badꞌoo. Raky nꞌaa napäh da õm kaja nä doo. Ti hyb nꞌaa tawꞌããts hẽ ãã herꞌoot doo da mabadꞌoo —näk mä Paw-Ro hã. —Ti abong ji meheet pé ajyy ãã mahang sa sëën hehoh doo, Pꞌop Hagä Do hã raky däng do ahëëj jëng do heen nꞌaa. Sa sii ahõm Pꞌop Hagä Do tób nꞌaa hẽnh. Mamoo wäd sa sii ër ky nꞌaa jawꞌyyk do mejũũ doo da, bë hꞌyyb bë benäm hyb nꞌaa Pꞌop Hagä Do matym gó. Tawꞌããts hẽ sa hyb nꞌaa mepaag hõm rama ejuu do panꞌaa, sa sëën rabehoh hyb nꞌaa. Tii dꞌ madoo bä, sahõnh hẽ rabahapäh da raherꞌoot do a ky nꞌaa dooh se hub tado bä. Rahapäh da maky daheeh né hẽ Mosees ky nꞌaa jawꞌyyk doo. Judah buuj nadoo doo kä, ãã ma erii wät nyy da rabadꞌoo do panꞌaa. Hahỹỹ da ãã kyy kerih doo: “Tawꞌããts hẽ bë nawëh Pꞌop Hagä Do hã hꞌyy kanaꞌeeh do sa kabarii rawehꞌëëh do tä nꞌaa. Tawꞌããts hẽ bë nawëh bë masããh dab, harꞌëëng dab, bë naboh bä ta majyyw gatsëë däk doo. Bë awëë manä ta majyyw. Bë aä̃ manä bë ỹỹm nadoo do sii, bë patug nadoo do sii” —näk mä Tsijaag tób bä kata bꞌëëh do sa kyyh."
44,21,26,"Pꞌop Hagä Do tób nꞌaa yt hã Paw-Ro ramaso däk do panyyg nꞌaa hahỹỹhTi mꞌ jatꞌiip hadoo Paw-Ro mahũũm ta ti ajyy. Tamoo wät sa sii Mosees ky nꞌaa jawꞌyyk do mejũũ doo da, sa hꞌyyb rabenäm hyb nꞌaa Pꞌop Hagä Do matym gó. Ti mꞌ tabahõm Pꞌop Hagä Do tób nꞌaa hẽnh, tapanäk hyb nꞌaa ta tii bä moo bꞌook do sa hã, ny noo gó tabahänh Pꞌop Hagä Do matym gó sa hꞌyyb rabenäm doo. Tapanäk mä na-ããj hẽ sa hã ny noo gó Pꞌop Hagä Do hã rama ejuu doo."
44,21,27,"Pꞌeets ub paawä mꞌ tabahëëj jëng bä ta ti 7 ta ä̃h, Paw-Ro rabenyyw bong do ä̃ nꞌaa, Judah buuj wób, Asija häj nꞌaa hẽnh hanꞌaa doo, rabahapäh mä Paw-Ro Pꞌop Hagä Do tób nꞌaa hẽnh. Ti mꞌ hajõk do tꞌĩĩ hẽnh kata bꞌëëh do rahꞌyyb tatuk Paw-Ro wë rakamajꞌĩĩ hyb nꞌaa. Ti mꞌ Paw-Ro wë rawajꞌaa padëëk. Rageëënh bä mꞌ raky hadoo:—Ãã bë masaa Isaraéw buuj! —näk mäh. —Hahỹ né hẽ ajꞌyy jé padꞌyyt hẽ hawät doo, tametëëk do kamajꞌĩĩ ãã hã, Mosees ky nꞌaa jawꞌyyk do hã na-ããj hẽ, hahỹỹ hã na-ããj hẽ Pꞌop Hagä Do tób nꞌaa hã. Hỹỹ kä na-ããj hẽ tamanaa Judah buuj nadoo do wawẽẽ hẽ, Pꞌop Hagä Do tób nꞌaa hẽnh. Ta yd rejãã tanꞌoo bä —näk mä sa kyyh."
44,21,29,"Tii da rawén ky hadoo, pooj jé rabahapäh Paw-Ro sii Epeso buuj, Toropimo häd näng doo, panang bä rababong bä. Paw-Ro mahũũm redꞌoo Pꞌop Hagä Do tób nꞌaa yt hã."
44,21,30,"Ti mꞌ sahõnh hẽ panang buuj rakawajããn. Jé padꞌyyt hẽ rabana, rawajꞌaa padëëk Pꞌop Hagä Do tób nꞌaa hẽnh. Ramaso däg kän mä tii bä Paw-Ro, ramahũũm mä Pꞌop Hagä Do tób nꞌaa wꞌoo hã. Ti mꞌ nayyw hẽ ranoo gatsëë däk ta nooh."
44,21,31,"Ranaboh nuuj jé paawä Paw-Ro, Roma buuj warahén nꞌaa wahë nꞌaa hã rapanäk mä Jerusarẽnh buuj kamajꞌĩĩ do ky nꞌaa. Ti mꞌ warahén sa wahë nꞌaa tanaëënh mä warahén wób, warahén sa wahë nꞌaa wób na-ããj hẽ. Ti mꞌ rawajꞌaah Jerusarẽnh buuj sa wë. Rabahapäh bä mꞌ warahén sa wahë nꞌaa sa sii hanꞌaa doo, moo yyw padëëk mä Paw-Ro rejꞌãã doo."
44,21,33,"Ti mꞌ warahén sa wahë nꞌaa kaja nä bä tamaso däk Paw-Ro, ti mꞌ tamejũũ ramoo mawꞌyyd däk haak sapuuw hadoo doo me. Ti mꞌ teaanh mäh:—Jaa hahỹ ajꞌyy? Hꞌëëd hado tamo hajꞌaa? —näng mäh."
44,21,34,"Ti mꞌ ta see hadoo ta wób rageëënh, ta see ky nꞌaa hadoo ta wób sa kyyh. Dooh mꞌ warahén sa wahë nꞌaa hꞌyyb mepëë bä ta ky nꞌaa hã, takꞌëp rageëënh do hyb nꞌaa. Ti hyb nꞌaa tamejũũ ramahũũm warahén tób nꞌaa yt hã."
44,21,35,"Tꞌĩĩ hẽnh rakaja hõm bä, tób gó ji basëëk do tyng nꞌaa jó, warahén ratóg sëëk mä Paw-Ro, hajõk do ta hã rapahuut do hyb nꞌaa. Ti mꞌ hajõk do rageëëj nä:—Ji dajꞌëëp, ji dajꞌëëp! —näk mäh."
44,21,37,Ti mꞌ warahén ramajëë suun pooj jé Paw-Ro beaanh sa wahë nꞌaa hã Gereg kyy me:—Ỹ karẽn paawä ỹ herꞌoot a hã —näng mäh.Ti mꞌ warahén sa wahë nꞌaa eaanh:—Merꞌoot Gereg kyyh? —näng mäh.
44,21,38,—Õm nado Esit buuj kamajꞌĩĩ do du nꞌaa do nagꞌaap hẽ denaa hẽ? Õm nado ti mahũũm do 4 miw hebꞌooh do banawäng doo hẽnh? —näng mäh.
44,21,39,"Ti mꞌ Paw-Ro ky hadoo:—Dooh. Ỹ nado tii —näng mäh. —Judah buuj ỹ ti hỹỹh. Panang Tas häd näng doo bä naa, Siris häj nꞌaa bä naa ỹỹh. Panang ky nꞌaa etsëëh do buuj ỹỹh —näng mäh. —Ỹ karẽn paawä manꞌoo ỹ baherꞌoot hyb nꞌaa sa hã —näng mäh."
44,21,40,"Ti mꞌ warahén sa wahë nꞌaa anꞌoo kän tabaherꞌoot hyb nꞌaa. Ti mꞌ Paw-Ro bagꞌëëd däk tsyym tyng nꞌaa jó. Ti mꞌ tameduuk ta moo me, bag hẽnh rababë däk hyb nꞌaa. Ti mꞌ bag hẽnh rababë däk bä, tadu doo taherꞌoot do Eberew kyy me.Judah buuj sa kyyh hehꞌäät do ramaneëënh Eberew kyyh . Judah buuj na-ããj hẽ rerꞌoot Aramew kyyh. Sa wób na-ããj hẽ rahajaa rerꞌood bä Gereg kyyh. Ti mꞌ taky hadoo:"
44,22,1,"—Wakãn haa, yp ỹ hyb nꞌaa hedoo doo. Bë maa newë këh ỹỹ. Hã ỹ rakamajꞌĩĩ do ky nꞌaa ỹ herꞌoot —näng mäh. Ti mꞌ ramaa napäh bä mꞌ terꞌoot do Eberew kyy me, sa kyy me, bag hẽnh rababë däg magyys hẽ tii bä. Ti mꞌ Paw-Ro ky hadoo:"
44,22,3,"—Judah buuj né ỹ hỹỹh. Panang Tas häd näng doo bä, Siris häj nꞌaa bä ỹ benäng. Babä Jerusarẽnh bä ỹ bawäng. GamarijéwMosees ky nꞌaa jawꞌyyk do ma mehetëk do ky nꞌaa etsëëh do ti Gamarijéw.  hã takerii däk ta ky nꞌaa. baad ub né hẽ ỹ tama metëëk ër wahë makũ ky nꞌaa jawꞌyyk do ky nꞌaa. Baad ub né hẽ ỹ karẽn paa ỹ hꞌyyb nꞌyym Pꞌop Hagä Doo, da hẽ bë badꞌoo doo da né hẽ."
44,22,4,"Ỹ rejãã né paa Jesus hã hꞌyy kaꞌeeh doo, radejëp hyb nꞌaa. Ỹ mesoo paa ỹỹj, ajyy, ỹ dewëës ragadahewꞌëës doo gó."
44,22,5,"Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät doo, ër wahë nꞌaa na-ããj hẽ rahapäh tii. Né hup ỹ né hẽ ta ti ỹ herꞌoot do bë hã. Hã ỹ rabanꞌoo däk paa kerih doo, ramejũũ do ky nꞌaa, ỹ banoo hyb nꞌaa ër wakããn, Judah buuj, panang Damas-Ko häd näng doo bä habong do sa hã. Ti tꞌĩĩ hẽnh ỹ bahõm paah, ỹ mena paawä Jesus hã hꞌyy kaꞌeeh doo, rarejãã hyb nꞌaa Jerusarẽnh hẽnh —näng mä Paw-Ro sa hã."
44,22,6,"Ti mꞌ taky hadoo ẽnh:—Ti, wasyk, ỹ bedaa däk bä Damas-Ko, tii bä wë hã naa gabarëëh do ta bag gabarꞌëëng wät hahãt ỹỹ. Tũũ ỹ badëë jat tii bä. Ti ỹ maa napäh kyyh, hã ỹ herꞌoot doo: “Saw-Ru, Saw-Ru, hꞌëëd hyb nꞌaa ỹ marejãã?”, näng mä kyyh hã ỹỹ."
44,22,8,"“Jaa õm?”, näng ỹỹh. “Ỹ né hẽ Jesus, Nasaréh buuj marejãã doo”, näng mäh."
44,22,9,"Si ỹ habok do rahapëë né paawä ta bag, dooh rahꞌyy ganyy bä kyyh hã, hã ỹ herꞌoot do hã."
44,22,10,"Ỹ eaanh tii bä: “Nyy dꞌ ỹ badꞌoo, Hyb Nꞌaa Jawyk Doo?”, näng ỹỹh. Ti taky hadoo hã ỹỹ: “Asꞌëëg gꞌëëd. Ahõm nä panang hẽnh. Tꞌĩĩ hẽnh rabaherꞌoot a hã nyy da mamoo wät do panꞌaa hã ỹỹ”, näng mä Jesus kyyh hã ỹỹ."
44,22,11,Ỹ hapäh ta bag takꞌëp gabarëëh do hyb nꞌaa ỹ wén ty tamaa wät. Ti hyb nꞌaa hata haa ỹ ramoo maso hõm Damas-Ko hẽnh ãã bahꞌũũm hyb nꞌaa.
44,22,12,"—Ajꞌyy Ananijas häd näng do ỹ tahegꞌããs. Baad ta ti Ananijas ky dahé hadꞌyyt hẽ Mosees ky nꞌaa jawꞌyyk doo. Ta ti panang bä habong do Judah buuj rawehꞌëëh ti Ananijas. Pa ỹ tabagꞌëëd däk bä taky hadoo: “Wakãn ỹỹ, Saw-Ru, mabegãã däk pꞌaa hẽnh!”, näng mäh. Ỹ bahapëë däg kän nayyw hẽ tii bä."
44,22,14,"Ti mꞌ taky hadoo ẽnh hã ỹỹ: “Pꞌop Hagä Do ër wahë makũ rahꞌyy kahaꞌeeh doo, ti né hẽ hasëëw wät õm, mabahapäh hyb nꞌaa takarẽn doo, mabahapäh hyb nꞌaa Pꞌop Hagä Do karẽn doo da hawät doo,Jesus né hẽ ti Pꞌop Hagä Do karẽn doo da hawät doo . mamaa napäh hyb nꞌaa ta ti ta kyyh."
44,22,15,"Õm né hẽ da Baad Hadꞌop Do rod nꞌaa sahõnh hẽ sa hã. Maherꞌood da mamaa napäh doo, mahapäh do ky nꞌaa”, näng mä ta kyyh hã ỹỹ."
44,22,16,"Ti mꞌ taky hadoo: “Magadaa wäd manäh. Ahõm nä õm ranu gemuun wät hyb nꞌaa. Õm ranu gemuun bä, Jesus hã mabetsẽẽ a hã hanäng do nesaa do tabawug hõm hyb nꞌaa”, näng ta kyyh hã ỹỹ."
44,22,17,"Ti mꞌ Paw-Ro ky hadoo ẽnh:—Jerusarẽnh hẽnh ỹ babaaj nä bä, Pꞌop Hagä Do tób nꞌaa yt hã ỹ bahõm ỹ ky nꞌaa etsẽẽ hyb nꞌaa. Ta tii bä sꞌëëh hadoo hã ỹỹ. Sꞌëëh hadoo doo gó ỹ hapäh Takꞌëp Hyb Nꞌaa Jawyk Doo. Hahỹỹ da ta kyyh hã ỹỹ: “Nayyw hẽ! Ahõm nä Jerusarẽnh bä naa. Dooh da raky dahé bä këh ỹ nꞌaa maherꞌoot doo”, näng mä hã ỹỹ."
44,22,19,"Ti ỹ ky gadoo: “Takꞌëp Hyb Nꞌaa Jawyk Doo, sahõnh hẽ ajyy babä habong do rahapäh nyy da ỹ bahõm do paa sahõnh hẽ tób Pꞌop Hagä Do panyyg rayd naherot do yt hã, a hã hꞌyy kaꞌeeh do ỹ dewëës hyb nꞌaa, ỹ rejãã hyb nꞌaa."
44,22,20,"Radajꞌëëp noo gó a ky nꞌaa rod paa Es-Tew häd näng doo, ỹ na-ããj hẽ sa da hꞌyyb hadoo. Ỹ né paa pä me hakut do sa saroor henäm”, näng këh ỹ ta hã."
44,22,21,"Ti taky hadoo hã ỹỹ: “Ahõm nä, õm ỹ mejũũ dawëë, Judah buuj nadoo do sa mahang”, näng mäh."
44,22,22,"Ti mꞌ, jããm né hẽ ramaa newëë do Paw-Ro herꞌoot doo. Judah buuj nadoo do sa mahang Paw-Ro Jesus mejũũ Paw-Ro herꞌoot hyb nꞌaa, radu doo mä rageëënh doo:—Dooh tawꞌããts hẽ tado tawäd bä badäk hahỹỹ hã! Tawꞌããts hẽ tadajëp! —näk mä Paw-Ro majĩĩ sa kyyh. Ti mꞌ rageëënh. Sa hatsë sa hã padëëk do ratepyh, rakawajããn do heen nꞌaa. Kꞌããts rehaa pꞌop."
44,22,24,"Ti hyb nꞌaa, warahén sa wahë nꞌaa mejõ kän Paw-Ro ramajëë suun warahén tób nꞌaa yt hã. Tamejũũ mä rahewyyh. Tamejũũ mä reaanh ta hã hꞌëëd hyb nꞌaa ta majĩĩ tii da rawén geëënh."
44,22,25,"Ti mꞌ ramawꞌyyd däk bä rahewyyh do panꞌaa paawä, Paw-Ro eaanh warahén wahë nꞌaa see hã:—Roma buuj raky nꞌaa jawꞌyyk do anoo gꞌeeh bë hewyh bä Roma buuj seeh, bë nahapëë nä bä tamo hajꞌaa kadoo bä? —näng mäh."
44,22,26,"Ti mꞌ warahén sa wahë nꞌaa see maa napäh bä Paw-Ro herꞌoot doo, nayyw hẽ tabahõm kän warahén sa wahë nꞌaa hehꞌäät ub do wë. Ti mꞌ teaanh ta hã:—Nyy da mabadꞌoo hahỹ ajꞌyy hã? Roma buuj né hẽ ti hỹỹh —näng mäh."
44,22,27,"Ti mꞌ sa wahë nꞌaa hehꞌäät ub do bahõm Paw-Ro wë. Ti mꞌ tabeaanh:—Te hub né hẽ, Roma buuj né hẽ õm? —näng mäh.—Ỹỹ. Roma buuj né hẽ ỹỹh —näng mä Paw-Ro kyyh."
44,22,28,"Ti mꞌ warahén sa wahë nꞌaa hehꞌäät ub do ky hadoo:—Takꞌëp ỹ bepaag hõm paah, Roma buuj ỹ bahadoo hyb nꞌaa —näng mäh.Ti Paw-Ro ky hadoo ta hã:—Roma häj nꞌaa bä ỹ benäng, ti hyb nꞌaa ỹ benäng noo gó naa Roma buuj né ỹ hỹỹh —näng mäh."
44,22,29,Ti mꞌ hewyyh do paawä nayyw hẽ mꞌ raberéd gëët Paw-Ro. Sa wahë nꞌaa eỹỹm wät tahꞌyy ganyy bä Roma buuj né ti tamejũũ ramoo mawꞌyyd däk do haak sapuuw hadoo doo me.
44,22,30,"Sinedirijo ajyy nꞌaa hã Paw-Ro herꞌoot do ky nꞌaa hahỹỹhTi mꞌ jati pé warahén sa wahë nꞌaa hehꞌäät ub do mejũũ ramanyyh Paw-Ro. Takarẽn mä ta heen nꞌaa näng baad ub hꞌëëd pꞌãã Judah buuj Paw-Ro hã raky nꞌaa tapaa. Ti mꞌ tamejũũ Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj sa wahë nꞌaa wób, rakata bꞌëëh hyb nꞌaa, Sinedirijo häd enäh doo. Ti mꞌ Paw-Ro tamanaa rababꞌëëh bä."
44,23,1,"Ti mꞌ baad ub mä Paw-Ro bahegꞌããs Sinedirijo ajyy nꞌaa sa wë, ti mꞌ taky hadoo sa hã:—Wakãn haa —näng mäh. —Pꞌooj ub ỹ bawät do hadoo né hẽ ỹ da hẽ. Baad ub hëp ỹ tym Pꞌop Hagä Do matym gó —näng mäh."
44,23,2,"Ti mꞌ Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät doo, Ananijas häd näng doo, mejũũ mäh, Paw-Ro pa habꞌëëh do Paw-Ro ranoo gewyyh hyb nꞌaa."
44,23,3,"Ti mꞌ Paw-Ro ky hadoo ta hã:—Pꞌop Hagä Do õm hewyyh da! Ta hadë hawak doo me jꞌooj hẽ repꞌees do hadoo õm!Jꞌooj madäk do ta hꞌyyb tym, Paw-Ro hanäng pé panyyg ky nꞌaa gó taherꞌoot doo. Õm tii bä hasooh ỹ maky nꞌaa etyy hyb nꞌaa Mosees ky nꞌaa jawꞌyyk do herꞌoot doo da. Ti hadoo né hẽ, dooh Mosees ky nꞌaa jawꞌyyk do maky dahé bä, ỹ mamejũũ ỹ rabahewyyh hyb nꞌaa. Dooh tii da Mosees ky nꞌaa jawꞌyyk do anꞌoo bä —näng mä Paw-Ro kyyh ta hã."
44,23,4,Ti mꞌ Paw-Ro pa habꞌëëh do raky hadoo Paw-Ro hã:—Õm ky neỹỹm maky nꞌaa rejã bä Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät doo! —näk mäh.
44,23,5,Ti mꞌ Paw-Ro ky hadoo: —näng mäh.
44,23,6,"Ti mꞌ Paw-Ro hapäh do hyb nꞌaa ti anäng ta wób Saduséw, ta wób Pariséw sa mahang, taky hadoo katꞌaa do sa hã:—Wakãn haa, —näng mäh —Pariséw né ti ỹ hỹỹh. Pariséw tꞌaah ỹỹh —näng mäh. —Hã ỹ rawén ky nꞌaa tapaa, ỹ gada do hyb nꞌaa dejëp do ragenä bong doo —näng mäh. Tii da taherꞌoot do hyb nꞌaa, radu doo raky kedꞌaak do Pariséw Saduséw sa mahang. Ti hyb nꞌaa raketyn bꞌëëh mä sa wahë nꞌaa ta tii bä kata padëëk doo. Saduséw sa hã ji dajëp jawén paa bä, dooh ji ganä wäd bä. Sa hã, dooh ããs. Sa hã dooh na-ããj sahee péh. Pariséw sa hã kä, ji dajëp jawén paa bä ji ganyyh nä pꞌaa hẽnh. Ti anäng na-ããj hẽ sa hã ããs, sahee na-ããj hẽ."
44,23,9,"Ti hyb nꞌaa raky kedꞌaak mä ta ti pꞌãã. Mosees ky nꞌaa jawꞌyyk do ma mehetëk do wób, Pariséw wób asꞌëëg bꞌëëh mäh. Takꞌëp mä sa kyyh. Hahỹỹ dꞌ mä sa kyyh:—Dooh hahỹ ajꞌyy nesaa do tamoo wäd bä. Ji hapäh mä ããs herꞌood bä ta hã. Ji hapäh mä tii, sahee herꞌood bä ta hã —näk mä sa kyyh."
44,23,10,"Ti mꞌ Pariséw Saduséw kamajẽ däg mä takꞌëp. Ti mꞌ warahén sa wahë nꞌaa beỹỹm wät, rejes wät tedꞌoo Paw-Ro. Ti hyb nꞌaa tamejũũ warahén rabahõm rabejꞌooj nyyh hyb nꞌaa Paw-Ro, warahén tób hẽnh ramahũũm hyb nꞌaa pꞌaa hẽnh."
44,23,11,"Ti mꞌ atsëm kä, Jesus kasee Paw-Ro hã. Ti mꞌ taky hadoo ta hã:—Eỹỹm manäh! —näng mäh. —Maherꞌoot do hadoo këh ỹ nꞌaa babä Jerusarẽnh bä, ti hadoo né hẽ da maherꞌood panang Roma häd näng doo bä —näng mä Jesus ta hã."
44,23,12,"Paw-Ro Judah buuj wób radajëëb paawä panyyg nꞌaa hahỹỹhTi mꞌ jati péh, Judah buuj Jesus hã hꞌyy kanaꞌeeh do wób rakanerꞌoot Paw-Ro radajꞌëëp hyb nꞌaa. Pꞌop Hagä Do hã raky däng radajꞌëëp né hẽ. Ti mꞌ raky hadoo:—Dooh dꞌ ër awa bä, dooh dꞌ ër eëg bä ër nanaboh nä bä Paw-Ro —näk mä sa kyyh. Tahyb nꞌaa pé 40 ajyy ti hꞌyyb hedoo doo."
44,23,14,"Ti mꞌ rabahõm Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj sa wahë nꞌaa wë na-ããj hẽ. Ti mꞌ raky hadoo sa hã:—Pꞌop Hagä Do hã ãã ky däng, dooh ãã awa bä, dooh ãã eëg bä Paw-Ro ãã nanaboh nä bä —näk mäh."
44,23,15,"—Ãã karẽn paawä Sinedirijo ajyy nꞌaa sii hẽ bë ky nꞌaa etsẽẽ warahén sa wahë nꞌaa hã, Paw-Ro tamanaa hyb nꞌaa bë babꞌëëh bä. Tawꞌããts hẽ bë herꞌoot bë karẽn baad bë ky nꞌaa napäh ta ky nꞌaa, bë keno da —näk mäh. —Ãã gadaa däk da ta baa bä, ãã dajꞌëëp hyb nꞌaa bë habꞌëëh hẽnh takajaa do pooj jé —näk mä sa kyyh."
44,23,16,"Ti mꞌ Paw-Ro sꞌaah ky nꞌaa napäh raherꞌoot doo. Ti mꞌ tabahõm kän warahén sa tób hẽnh, Paw-Ro tapanäk hyb nꞌaa."
44,23,17,Ti mꞌ Paw-Ro naëënh warahén sa wahë nꞌaa seeh. Ti mꞌ taky hadoo ta hã:—Mamahũũm hahỹ pahëëw bë wahë nꞌaa wë. Ti anäng panyyg taherꞌoot pé ta hã —näng mä Paw-Ro.
44,23,18,"Ti mꞌ warahén wahë nꞌaa see mahũũm kän pahëëw sa wahë nꞌaa hehꞌäät ub do wë. Ti mꞌ taky hadoo ta hã:—Paw-Ro, ër maso gëët doo, ỹ tanaëëj nä, taherꞌoot hã ỹỹ, ỹ manaa hyb nꞌaa hahỹ pahëëw a wë. Ti anäng mä panyyg taherꞌoot pé panꞌaa a hã —näng mäh."
44,23,19,Ti mꞌ pahëëw warahén sa wahë nꞌaa hehꞌäät ub do moo takyg hõm ramaa nanapäh hẽnh. Teaanh mäh:—Hꞌëëd ti makarẽn maherꞌoot hã ỹỹ? —näng mäh.
44,23,20,"Ti mꞌ pahëëw ky hadoo:—Judah buuj kanerꞌood bong a hã raky nꞌaa herꞌoot hyb nꞌaa Paw-Ro mamahũũm hyb nꞌaa Sinedirijo ajyy nꞌaa rakahetꞌaa hẽnh. Rakarẽn mä paawä raky nꞌaa napëë magyys hẽ Paw-Ro ky nꞌaa, kenꞌooh da. Maky dahé manä da. 40 ajyy tahyb nꞌaa pé ragadaa däk radajꞌëëp hyb nꞌaa. Kejën rabë bä. Pꞌop Hagä Do hã raky däng dooh rawa bä, dooh reëg bä rananaboh nä bä Paw-Ro. Da hẽ ti abë padëëk. Ragadaa däk maherꞌoot do panꞌaa sa hã —näng mä Paw-Ro sꞌaah kyyh warahén sa wahë nꞌaa hehꞌäät ub do hã."
44,23,22,Ti mꞌ warahén sa wahë nꞌaa hehꞌäät ub do edëë wät pahëëw. Ti mꞌ taky hadoo:—Maherꞌood manä ỹ mapanäk doo —näng mäh.
44,23,23," Ti mꞌ warahén sa wahë nꞌaa hehꞌäät ub do naëënh pawóp hẽ warahén sa wahë nꞌaa. Ti mꞌ taky hadoo sa hã:—Bë etyn hõm da 200 warahén tsyym me hahꞌũũm péh, 70 kawaaro jó hahꞌũũm do ta wób, 200 jook yt hã hahꞌũũm doo, kawaaro Paw-Ro jahõm pé sii hẽ da, atsëm rabahõm hyb nꞌaa panang Sesareja häd näng doo hẽnh —näng mä ta kyyh.Ti mꞌ tamejũũ baad ub ramahũũm hyb nꞌaa Paw-Ro, sa wahë nꞌaa Peris häd näng do wë. Series, "
44,23,25,"Tamejũũ sa hã tama erih do Peris. Terih doo, hahỹỹ da mꞌ:"
44,23,26,"“Ỹ, Karaw-Dijo Risijas, ỹ edëng õm Peris, hyb nꞌaa jawyk doo, Sesa kyy gó babä bagꞌããs do õm."
44,23,27,"Õm ỹ panäk hahỹỹ da: Judah buuj ramaso däk hahỹ ajꞌyy. Rakarẽn paawä radajꞌëëp. Ti ỹ ky nꞌaa napäh bä Roma buuj tado bä, ỹ bahõm warahén sii hẽ ỹ bedꞌëëp hyb nꞌaa sa moo gó naa."
44,23,28,"Ỹ karẽn paawä ỹ heen nꞌaa näng hꞌëëd hyb nꞌaa rakamajꞌĩĩ ta hã, ti hyb nꞌaa ỹ wén mahũũm paa Judah buuj wahë nꞌaa sa wë."
44,23,29,Tii bä ỹ heen nꞌaa nyy däk raky nꞌaa jawꞌyyk do hyb nꞌaa raky kesꞌëëm. Dooh tamo hajꞌaa kadoo bä ji dajꞌëëp hyb nꞌaa paawä. Dooh tamo hajꞌaa kadoo bä na-ããj hẽ ji dawäts gëët hyb nꞌaa.
44,23,30,"Tii bä ỹ ky nꞌaa napäh rakarẽn radajꞌëëp. Ti hyb nꞌaa nayyw hẽ ỹ mejõ hõm a wë. Ỹ maherꞌoot da ta majĩĩ, a wë rabahõm a sii raberꞌoot hyb nꞌaa ta ky nꞌaa”, näng mä terih do hã."
44,23,31,Ti mꞌ warahén sa wahë nꞌaa mejũũ doo da rabadoo kän. Ramahũũm kän mä atsëm Paw-Ro. Ti mꞌ panang An-Tiparis häd näng doo bä rakajaa.
44,23,32,"Tii bꞌ naa, jati péh, warahén tsyym me hahꞌũũm do rababaaj nä pꞌaa hẽnh sa tób hẽnh. Kawaaro jó hahꞌũũm do ramahũũm kän tii bä Paw-Ro."
44,23,33,"Rakaja hõm bä Sesareja bä, ranꞌoo däg kän sa wahë nꞌaa ma erih do Peris hã. Ti mꞌ rahaëënh Paw-Ro ta hã."
44,23,34,"Ti mꞌ Peris nerꞌood kän kerih doo, ti mꞌ teaanh mä Paw-Ro hã ny hado tabanäng hẽnh tabana, Roma häj nꞌaa. Siris hẽnh naa tabana Paw-Ro herꞌoot bä mꞌ,"
44,23,35,"Peris ky hadoo ta hã:—Ỹ maa newëë da a ky nꞌaa a hã kamajꞌĩĩ do rakaja nä bä —näng mäh.Ti mꞌ tamejũũ Eróts, Judah buuj sa wahë nꞌaa tób haeh do yt hã warahén rabahagꞌããs hyb nꞌaa Paw-Ro."
44,24,1,"Peris hã Paw-Ro herꞌoot do raky nꞌaa tapaa do ky nꞌaa panyyg nꞌaa hahỹỹhTi mꞌ 5 ta ä̃ jawén paa bä, Ananijas, Pꞌop Hagä Do tób nꞌaa yt hã moo hebꞌooh do sa wahë nꞌaa hehꞌäät do kajaa nä Sesareja bä. Ta sii tamanaa mä Judah buuj sa wahë nꞌaa wób, sa ky nꞌaa rod Ter-Turus häd näng do na-ããj hẽ. Ti mꞌ raky nꞌaa tapa kän Paw-Ro ta ti häj nꞌaa bagã nꞌaa matym gó."
44,24,2,"Ti mꞌ Paw-Ro ramana gëët bä, Ter-Turus häd näng do du doo taherꞌoot do Peris hã. Paw-Ro taky nꞌaa tapaa. Hahỹỹ dꞌ mä ta kyyh:—Baad tanyy né hẽ, a hyb nꞌaa baad ub ãã hã ãã häj nꞌaa bä. Dooh kamajꞌĩĩ péh. Õm hꞌyy ganäng do hyb nꞌaa, baad tawén hadoo ãã hã, ãã häj nꞌaa bä. Jé padꞌyyt hẽ ãã häj nꞌaa bä ãã hꞌyy gadajang a mo hajꞌaa hyb nꞌaa, Peris, takꞌëp hyb nꞌaa jawyk doo —näng mäh."
44,24,4,—Dooh ãã karẽn bä õm ãã hꞌyyb panasä bä. Ti hyb nꞌaa ãã karẽn paawä kanahën dꞌos hẽ mamaa newë ãã herꞌoot doo.
44,24,5,"Gëët hahỹ ajꞌyy, kamajꞌĩĩ do du na do tii, ãã hã. Jé padꞌyyt hẽ badäk hahỹỹ bä Judah buuj rakamajꞌĩĩ sa hã hẽ tanꞌoo bä. Ajꞌyy Nasaréh buuj ky sꞌũũt doo, ta wób sa wë hꞌyy kawereem hõm do sa wahë nꞌaa see hahỹỹh."
44,24,6,Takarẽn paawä tanꞌoo bä baad tanado wät Pꞌop Hagä Do matym gó Pꞌop Hagä Do tób nꞌaa. Ti hyb nꞌaa ãã wén maso däk. [
44,24,8,"Tamejũũ ta hã ky nꞌaa tapaa do a wë rabahõm. Baad hahỹ ajꞌyy hã meaaj bä, maheen nꞌaa näng da ãã ehub né hẽ ãã ky nꞌaa tapaa do hã —näng mä Ter-Turus kyyh Peris hã."
44,24,9,"Ti mꞌ Judah buuj, Jerusarẽnh bä hanꞌaa doo, raky masa Ter-Turus. Raky nꞌaa tapaa ẽnh Paw-Ro. Te hub né hẽ mꞌ Ter-Turus herꞌoot doo, sa nooh."
44,24,10,"Ti mꞌ sa wahë nꞌaa Peris häd näng do mejũũ Paw-Ro berꞌoot hyb nꞌaa. Ti mꞌ Paw-Ro ky hadoo:—Hajõõ däg ta baab ãã häj nꞌaa bä baad maky nꞌaa etyy. Ti hyb nꞌaa hꞌyyb neỹỹm doo me ỹ herꞌoot a hã këh ỹ nꞌaa hã ỹ raky nꞌaa tapaa do ky nꞌaa hã —näng mäh. —12 ta ä̃ nä ỹ kaja nä Jerusarẽnh bä, Pꞌop Hagä Do ỹ hyb nꞌaa esee hyb nꞌaa. Makarẽn bä mameaaj ỹ kajaa noo gó ỹ rahapäh doo, te hub né hẽ ta ti ỹ herꞌoot do mabahapäh hyb nꞌaa."
44,24,12,"Bꞌëëh hahỹỹ hã ỹ kamajꞌĩĩ doo, dooh noo gó ỹ rahapëë bä ỹ ky kedag bä Pꞌop Hagä Do tób nꞌaa bä. Dooh noo gó ỹ rahapëë bä ỹ kamajẽ bä tób Pꞌop Hagä Do panyyg rayd naherot do yt hã, panang bä na-ããj hẽ."
44,24,13,Hahỹ ajyy dooh rahaja bä rametä bä te hub tado bä hã ỹ raky nꞌaa tapaa do ky nꞌaa.
44,24,14,"Hỹỹ kä, dooh ỹ ky nꞌaa jejën bä, ỹ hyb nꞌaa jawꞌyyk né hẽ Pꞌop Hagä Doo, ãã wahë makũ rahꞌyy kahaꞌeeh doo. Ta tyw nꞌaa papuuj Pꞌop Hagä Do wë ky nꞌaa ỹ ky daheeh.Jesus ky nꞌaa né hẽ ti“ta tyw nꞌaa papuuj”ramaneëënh doo. Ta wób wë ãã hꞌyy kawareem hõm ramaneëëj né paawä ta tyw nꞌaa papuuj, sahõnh Pꞌop Hagä Do kyy kerih do ỹ ky daheeh. Pꞌop Hagä Do ky nꞌaa rod rerih doo, Mosees ky nꞌaa jawꞌyyk do ỹ ky daheeh."
44,24,17,"Ti mꞌ Paw-Ro ky hadoo ẽnh:—Hajõng ta baab häj nꞌaa sꞌee hẽnh ỹ bewäd nä. Ta jawén ỹ babaaj hõm pꞌaa hẽnh Jerusarẽnh hẽnh, kasuud is do Judah buuj sa mahang habong do sa matym nꞌaa ỹ tajooh hyb nꞌaa, Pꞌop Hagä Do hã ỹ ma ejuu do hyb nꞌaa na-ããj hẽ."
44,24,18," Ti né hẽ ỹ badꞌoo Pꞌop Hagä Do tób nꞌaa yt hã, sahõnh hẽ ỹ bahajaa jawén paa bä ãã ky nꞌaa jawꞌyyk do mejũũ doo da ji hꞌyyb banyyw däk hyb nꞌaa Pꞌop Hagä Do matym gó. Dooh hajõk do tado bä si ỹ habok doo. Dooh na-ããj hẽ ỹ kamajẽ bä ta wób sa wë. Daap ramenyyh hã ỹ raky nꞌaa tapaa doo. Pꞌop Hagä Do tób nꞌaa yt hã né hẽ ỹ bagꞌëëd däk Judah buuj wób Asija häj nꞌaa hẽnh naa ỹ rabahapäh bä. Tawꞌããts hẽ né hẽ paawä ta ti né hẽ ajyy wawẽẽ hẽ rabana, hã ỹ raky nꞌaa tapaa hyb nꞌaa tanyy bä sa wë hã ỹ raky kesꞌëëm péh. Ti né hẽ Pꞌop Hagä Do tób nꞌaa yt hã ỹ raky nꞌaa tapaa do paah."
44,24,21,"Jããm né hẽ hahỹỹ da këh ỹỹ Sinedirijo ajyy nꞌaa sa hã: “Dejëp do ragenä bok do ỹ gada do hyb nꞌaa, hã ỹ raky nꞌaa etyy bë matym gó”, näng paa këh ỹ sa hã. Nepäh ta tii hã rawyyd bä sa hã baad nadoo do mo haja ỹỹ —näng mä Paw-Ro kyyh."
44,24,22,"Ti mꞌ, baad Peris ky nꞌaa napäh né hẽ Jesus ky nꞌaa, ta tyw nꞌaa papuuj ramaneëënh doo. Paw-Ro herꞌoot do jawén paa bä taky hadoo:—Jããm hẽ dó —näng mäh. —Warahén sa wahë nꞌaa Risijas häd näng do kajaa bä, ỹ baherꞌoot da nyy da ỹ badꞌoo õm raky nꞌaa tapaa do hã —näng mä Peris kyyh."
44,24,23,"Ti mꞌ Peris mejũũ warahén sa wahë nꞌaa see rabahegꞌããs nä Paw-Ro. Hahỹỹ da mꞌ ta kyyh sa hã:—Tawꞌããts hẽ bë eréd tabawät hyb nꞌaa, tabegꞌããs hyb nꞌaa. Bë anꞌoo na-ããj hẽ ta najiis rabegꞌããs ta wë rabanoo hyb nꞌaa takarẽn doo —näng mäh."
44,24,24,"Ti mꞌ ta jawén, pꞌaa hẽnh Peris bana Paw-Ro wë. Ta ỹỹm sii hẽ tabana. Dusir mä Peris ỹỹm häd. Judah buuj mä ti ta ỹỹm. Ti mꞌ tamejũũ Paw-Ro ranaëënh. Tamaa newëë mä Paw-Ro herꞌoot doo, ji hꞌyy kaꞌeeh do Kristo Jesus hã ky nꞌaa. Ti mꞌ Paw-Ro baherꞌoot bä baad ub ji bawät do ky nꞌaa, ji hꞌyy kebꞌaah do ky nꞌaa, ta jawén ji Pꞌop Hagä Do ky nꞌaa etyy do ky nꞌaa na-ããj hẽ, Peris eỹỹm wät mäh. Ti mꞌ taky hadoo:—Jããm hẽ dó. Ahõm nä. Ỹ karẽn bä, ỹ mejũũ da õm ranaëënh pꞌaa hẽnh —näng mä ta kyyh Paw-Ro hã."
44,24,26,"Peris karẽn paawä Paw-Ro anoo dajẽẽr ta hã, taberéd hõm hyb nꞌaa. Ti hyb nꞌaa mꞌ hajõõ nuu me tanaëënh ta wë Paw-Ro sii taberꞌoot hyb nꞌaa."
44,24,27,"Ti mꞌ pawóp hẽ ta baab tabahado däk bä, Posijo-Pes Peris jawén buuj däg. Peris sa wahë nꞌaa tabadoo do paa tabanyyh bä, teréd gëët Paw-Ro, Judah buuj tahꞌyyb enꞌyym hyb nꞌaa."
44,25,1,"Roma buuj sa wahë nꞌaa see sii Paw-Ro berꞌoot do panyyg nꞌaa hahỹỹhTi mꞌ tamawoob hẽ tabahado däg bä ta ä̃h Pes Peris jawén buuj tabahado däg bä, Jerusarẽnh hẽnh tabahõm kän Sesareja panang häd näng doo bä naa."
44,25,2,"Ti mꞌ Jerusarẽnh bä takajaa bä, Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj sa wahë nꞌaa wób na-ããj hẽ, rabahõm ta wë. Paw-Ro raky nꞌaa tapaa ta matym gó."
44,25,3,"Ky kahꞌũũm mä ta hã, rakarẽn doo da tabadꞌoo hyb nꞌaa. Rakarẽn né paawä Pes mejõ nä Paw-Ro Jerusarẽnh hẽnh. Rakarẽn né paawä radajꞌëëp Paw-Ro tana bä ta tyw nꞌaa me."
44,25,4,"Ti mꞌ Pes ky hadoo:—Dooh —näng mäh. —Sesareja bä Paw-Ro bagëët. Tꞌĩĩ hẽnh da ỹ babaaj hõm pꞌaa hẽnh nayyw hẽ. Tawꞌããts hẽ né paawä bë wahë nꞌaa wób rabahꞌũũm si ỹỹ, tꞌĩĩ hẽnh raky kesꞌëëm hyb nꞌaa tamo hajꞌaa kadoo bä —näng mäh."
44,25,6,"Ti mꞌ ji moo sahõnh hẽ ta ä̃ jawén paa bä, Pes babaaj hõm kän Sesareja hẽnh. Ti mꞌ jatꞌiip hadoo Pes bana sooh ji hã raky kesꞌëëm do ky nꞌaa rabaherot bä. Ti mꞌ tamejũũ ranaëëj nä Paw-Ro."
44,25,7,"Paw-Ro bana gëët bä, Judah buuj, Jerusarẽnh bä naa hanꞌaa do ranu sabug däk tabagëët bä. Ti mꞌ radu doo takꞌëp Paw-Ro raky nꞌaa tapaa. Hajõng mä nesaa do tamo hajꞌaa, sa nooh. Daap mä ramenyyh. Dooh mꞌ rahaja bä rametä bä se hub tado bä ti raherꞌoot doo."
44,25,8,"Ti mꞌ ta daaj hẽ Paw-Ro ky nꞌaa kaherꞌoot sa hã:—Dooh ỹ mo hajꞌaa kadꞌoo pé Judah buuj raky nꞌaa jawꞌyyk do hã. Dooh ỹ mo hajꞌaa kadoo bä Pꞌop Hagä Do tób nꞌaa hã. Dooh ỹ mo hajꞌaa kadoo bä Sesa, Roma buuj sa wahë nꞌaa hehꞌäät ub do hã —näng mä Paw-Ro kyyh."
44,25,9,"Ti mꞌ, Pes hꞌyyb enäw paawä Judah buuj. Ti hyb nꞌaa hahỹỹ da mꞌ ta kyyh Paw-Ro hã:—Makarẽn mabahõm Jerusarẽnh hẽnh, tꞌĩĩ hẽnh ỹ maa newëë hyb nꞌaa õm raky nꞌaa tapaa doo, õm ỹ ky nꞌaa etyy hyb nꞌaa? —näng mäh."
44,25,10,"Ti mꞌ Paw-Ro ky hadoo:—Babä ỹ bagëët hỹỹ kä, raky kesꞌëëm do ky nꞌaa rabaherot bä. Babä né hẽ ji ky nꞌaa etyy Sesa kyy gó, Roma buuj sa wahë nꞌaa hehꞌäät ub do kyy gó. Babä né hẽ ỹ maky nꞌaa etyy. Baad mabahapäh né hẽ, dooh ỹ mo hajꞌaa kadoo bä Judah buuj sa hã. Ỹ mo hajꞌaa kadoo bä paawä, dajëb hã ỹ maky nꞌaa ety bä ta hyb nꞌaa, ỹ gadoo né da ỹ radajꞌëëp doo. Se hub tanado bä hã ỹ raky nꞌaa tapaa doo, dooh Roma buuj raky nꞌaa jawꞌyyk do anꞌoo bä sa moo gó ỹ rahaëënh. Ỹ karẽn Sesa né hẽ ỹ taky nꞌaa etyy —näng mä Paw-Ro kyyh."
44,25,12,Ti mꞌ Pes beaanh ta hã masa do sa hã nyy dꞌ rabadꞌoo. Ti mꞌ rakanerꞌoot do jawén paa bä Pes ky hadoo Paw-Ro hã:—Makarẽn mä Sesa õm taky nꞌaa etyy. Ti hyb nꞌaa tꞌĩĩ hẽnh né da mabahõm ta wë —näng mäh.
44,25,13,"Judah buuj sa wahë nꞌaa hã Pes herꞌoot do Paw-Ro ky nꞌaa panyyg nꞌaa hahỹỹhTi mꞌ ta jawén, ta see pé noo gó, Judah buuj sa wahë nꞌaa hehꞌäät ub do Agaripa häd näng doo, ta ä̃nh Berenis häd näng do daheeh rabana, Sesareja hẽnh rabegꞌããs hyb nꞌaa Pes wë. Hajõõ ta ä̃h tꞌĩĩ hẽnh rabajeej bong. Ti hyb nꞌaa Agaripa hã Pes baherꞌoot Paw-Ro ky nꞌaa. Ti mꞌ taky hadoo:—Ti agëët babä ajꞌyy Peris eréd gëët do paah —näng mäh."
44,25,15,"—Jerusarẽnh hẽnh ỹ bewäd nä noo gó, Pꞌop Hagä Do tób nꞌaa yt hã moo hebꞌooh do sa wahë nꞌaa, Judah buuj sa wahë nꞌaa na-ããj hẽ raherꞌoot hã ỹỹ ta hã raky kesꞌëëm do ky nꞌaa. Rakarẽn né paawä dajëb hã ji ky nꞌaa etyy —näng mäh."
44,25,16,"—Ỹ herꞌoot sa hã, dooh Roma buuj ramejõ bä rarejã bä nayyw hẽ ji hã. Pooj jé ji ky naa etyy nꞌaa anꞌoo bä ta matym gó ji hã ky nꞌaa tapaa do ji ky gadoo. Tii dꞌ né këh ỹ sa hã."
44,25,17,"Ti mꞌ wawẽẽ hẽ rakaja nä bä, nayyw hẽ, jati péh, ỹ mejũũ Paw-Ro ramanaa, ta hã ky kesꞌëëm do rababꞌëëh bä. Ta hã raky nꞌaa tapaa bä, dooh ỹ hꞌyyb däng do tado bä raky nꞌaa tapaa doo."
44,25,19,"Raky nꞌaa hajẽm rahꞌyy kahaꞌeeh do ky nꞌaa hã. Raky nꞌaa hajẽm na-ããj hẽ dajëp do ky nꞌaa, Jesus häd näng doo. Paw-Ro herꞌood bä edëp mäh, tanooh."
44,25,20,"Dooh ỹ hapëë bä nyy da ỹ badꞌoo ta ti hedoo do hã. Ti hyb nꞌaa ỹ beaanh ta hã takarẽn bä Jerusarẽnh hẽnh tabahõm, tꞌĩĩ hẽnh raky nꞌaa etyy hyb nꞌaa."
44,25,21,Ti mꞌ Sesa hã Paw-Ro ky däng. Takarẽn mä Sesa ky nꞌaa etyy ta hã. Ti hyb nꞌaa ỹ mejũũ rabahagꞌããs nä Sesa wë ỹ manejõ nä bä —näng mä Pes kyyh.
44,25,22,Ti mꞌ Agaripa ky hadoo:—Ỹ karẽn paawä ỹ maa newëë ta ti ajꞌyy herꞌoot doo —näng mäh.—Tawꞌããts hẽ. Jatꞌiip né da mamaa newëë taherꞌoot doo —näng mä Pes.
44,25,23,"Ti mꞌ jatꞌiip hadoo Agaripa, Berenis daheeh rabajëë pꞌëë ta gawakõ gaeh doo gó, raky nꞌaa tapaa do ky nꞌaa rabaherot bä. Rabajëë pꞌëë bä, baad ub tꞌĩĩ hẽnh katꞌaa do rawehꞌëëh Agaripa, Berenis daheeh. Sa sii mꞌ rabajëë pꞌëë warahén sa wahë nꞌaa ky nꞌaa etsëëh doo, ajyy panang buuj ky nꞌaa etsëëh do na-ããj hẽ. Ti mꞌ Pes häd näng do mejũũ Paw-Ro ramanaa hyb nꞌaa."
44,25,24,"Ti mꞌ Pes ky hadoo:—Agaripa, Judah buuj sa wahë nꞌaa hehꞌäät ub doo, bëëh, ãã mahang kata bꞌëëh doo, bë hegãã hahỹ ajꞌyy —näng mäh. —Jerusarẽnh hẽnh, babä Sesareja bä na-ããj hẽ sahõnh hẽ Judah buuj hã ỹ raky nꞌaa herꞌoot ỹ dajꞌëëp hyb nꞌaa. Takꞌëp sa kyyh rabetsẽẽ hã ỹỹ —näng mäh."
44,25,25,"—Hã ỹỹ, dooh tamo hajꞌaa pé tadajëb bä. Ti hadoo né hẽ, Sesa ky nꞌaa etyy ta hã taky däng do hyb nꞌaa, ỹ hꞌyyb däng Roma hẽnh, Sesa wë né hẽ ỹ mejũũ."
44,25,26,"Tii da né da ỹ badꞌoo. Ti hadoo né hẽ, dooh wë ỹ ta ky nꞌaa ỹ ma erih pé Sesa hã. Ti hyb nꞌaa ỹ mana gëët bë matym gó. A wë né hẽ ỹ mana gëët Agaripa, hajõng ta hã ër eaanh do jawén paa bä, ỹ bahapäh hyb nꞌaa hꞌëëd ỹ ma erih pé ta ky nꞌaa hã. Dooh tawꞌããts hẽ tado bä ta si nꞌaa hẽ ỹ mejõ bä Paw-Ro, ta hã ky nꞌaa tapaa do ky nꞌaa tamah doo me —näng mä Pes kyyh Agaripa sa hã."
44,26,1,"Ti mꞌ Agaripa ky hadoo Paw-Ro hã:—Maherꞌood a daaj hẽ a ky nꞌaa —näng mäh.Ti mꞌ Paw-Ro meduuk ta moo me, bag hẽnh rababꞌëëh hyb nꞌaa. Ti mꞌ ta du doo taherꞌoot doo:"
44,26,2,"—Ỹ hꞌyy gadajang né hẽ Agaripa, naga hẽ ỹ herꞌoot do hyb nꞌaa Judah buuj hã ỹ raky nꞌaa tapaa do ky nꞌaa mamaa napäh bä —näng mäh. —Ỹ hꞌyy gadajang na-ããj hẽ, baad mabahapäh do hyb nꞌaa nyy da ëër, Judah buuj, ër bahedꞌoo doo da. Mahapäh né hẽ hꞌëëd pꞌãã ëër, Judah buuj, ër ky kedꞌaak. Ti hyb nꞌaa ỹ karẽn paawä hꞌyyb jawyk doo me da ỹ mamaa newëë —näng mäh."
44,26,4,"Ti mꞌ taky hadoo ẽnh:—Sahõnh hẽ Judah buuj rabahapäh nyy da ỹ bawäd wät ỹ karapee noo gó naa häj ỹ nꞌaa bä ỹ bawäng doo bä, Jerusarẽnh bä na-ããj hẽ. Bäp peej däg ỹ rabahapäh né hẽ. Rakarẽn bä rahajaa raherꞌood bä nyy da ỹ bawät paah. Baad hadꞌop, ta wób sa bahä̃nh Pariséw raky daheeh Mosees ky nꞌaa jawꞌyyk do ër mahang. Pariséw sa see né hẽ paa ỹỹh. Rababok doo da ỹ bawäd wät paah."
44,26,6,"Hỹỹ kä hã ỹ raky nꞌaa etyy, ỹ gada do hyb nꞌaa ër wahë makũũ hã Pꞌop Hagä Do ky nꞌaa enooh doo. Isaraéw taah 12 hedoo do du na do sa panaa ragada Pꞌop Hagä Do ky nꞌaa enooh doo, Pꞌop Hagä Do rawén hyb nꞌaa jewyyg hadꞌyyt hẽ. Pꞌop Hagä Do ky nꞌaa enooh do ỹ gada do hyb nꞌaa né hẽ Judah buuj hã ỹ rawén ky nꞌaa tapaa —näng mäh."
44,26,8,Ti mꞌ teaanh mäh:—Hꞌëëd hyb nꞌaa bë mahang habong do sa hã dooh Pꞌop Hagä Do haja bä dejëp do ragenä boo bä pꞌaa hẽnh tanꞌoo bä? —näng mä ta kyyh.
44,26,9,"—Pꞌooj ub ỹ na-ããj hẽ sa da hadoo né paa ỹỹh. Ti noo gó hã ỹ tawꞌããts hẽ sahõnh hẽ ỹ hajaa doo me ỹ karẽn ỹ rejãã Jesus Nasaréh buuj häd. Tii dꞌ né paa ỹ badꞌoo Jerusarẽnh bä. Pꞌop Hagä Do tób nꞌaa yt hã moo hebꞌooh do sa wahë nꞌaa kyy gó hajõk Jesus hã hꞌyy kaꞌeeh do ỹ dewäts bꞌëëh. Radejëëb bä, ỹ karẽn né hẽ paa radejëp."
44,26,11,"Hajõõ nuu me jé padꞌyyt hẽ tób Pꞌop Hagä Do panyyg rayd naherot do basooh hẽnh ỹ bahõm paah, ỹ rejãã hyb nꞌaa Jesus hã hꞌyy kaꞌeeh do sa mahang habong doo. Ỹ rejãã doo me ỹ karẽn né paawä Jesus hã raky nꞌaa rejãã. Takꞌëp né hẽ ỹ kawajããn paa sa wë. Ti hyb nꞌaa ỹ bahõm panang sꞌee hẽnh, Judah buuj häj nꞌaa tanadoo hẽnh, ỹ rejãã hyb nꞌaa tꞌĩĩ hẽnh —näng mäh."
44,26,12,"—Ti ta see pé noo gó ỹ bahõm Damas-Ko hẽnh. Pꞌop Hagä Do tób nꞌaa yt hã moo hebꞌooh do sa wahë nꞌaa kyy gó ỹ bahõm tꞌĩĩ hẽnh, Jesus hã hꞌyy kaꞌeeh do ỹ rejãã hyb nꞌaa paawä."
44,26,13,"Ti mꞌ wasyk, ta tyw nꞌaa me ỹ bahõm bä, tii bä ỹ bahapäh wë hã naa ta bag takꞌëp gabarëëh do hahãt ỹỹ hã, hata haa sa hã na-ããj hẽ. Papỹỹj gabarëëh do bahä̃nh ta ti bag."
44,26,14,"Tũũ ãã kajäg bꞌëëh tii bä. Ti ỹ maa napäh kyyh, hã ỹ herꞌoot do Eberew kyy me: “Saw-Ru, Saw-Ru, hꞌëëd hyb nꞌaa ỹ marejãã? A daaj né hẽ makerꞌook ỹ maky nadahé bä, booj yb gasõõm do hã tedats bä ta jawén pꞌaa hẽnh hadoo.”"
44,26,15,"Ti ỹ eaanh ta hã: “Jaa õm Takꞌëp Hyb Nꞌaa Jawyk Doo?”, näng ỹỹh. Ti taky hadoo: “Ỹ né hẽ Jesus, marejãã doo."
44,26,16,"Asꞌëëg gꞌëëd! A hã ỹ wén kasꞌee wät õm ỹ asëëw wät do hyb nꞌaa. Õm ỹ asëëw wät, hëp ỹ nꞌaa mamoo wät hyb nꞌaa, ta wób sa hã mabaherꞌoot hyb nꞌaa mahapäh do ỹ hỹỹ kä. Maherꞌood sa hã na-ããj hẽ ỹ metëëk nä do a hã ky nꞌaa."
44,26,17,"Õm da ỹ edꞌëëp Judah buuj, Judah buuj nadoo do sa moo gó naa õm rarejã bä. Judah buuj nadoo do sa mahang õm ỹ mejũũ hỹỹ kä, mamaherꞌoot hyb nꞌaa sa hã. Ty temah do hadoo, gadagyp do hadoo doo gó habok do hadoo tii. Ỹ karẽn mabaherꞌoot sa hã këh ỹ nꞌaa, rahꞌyy kadawꞌuuh hyb nꞌaa, gadagyp do hadoo doo gó ranaboo bong hyb nꞌaa, Nesaa Do Yb manejõ wät hyb nꞌaa sa hã, Pꞌop Hagä Do karẽn doo da rababok hyb nꞌaa, ta bag näng hẽnh hadoo gó rababoo däk hyb nꞌaa, hã ỹ rahꞌyy kaꞌeeh hyb nꞌaa, nesaa do sa hꞌyyb tym gó hanäng do ỹ bawug hõm hyb nꞌaa. Tii bä da Pꞌop Hagä Do karapee, hã ỹ rahꞌyy kaꞌeeh do hyb nꞌaa tsyt hẽ ta wë tasëëw hõm do rabahado padëëk hyb nꞌaa da”, näng Jesus kyyh hã ỹỹ."
44,26,19,"Ti mꞌ Paw-Ro ky hadoo ẽnh:—Ti hyb nꞌaa, nayyw né hẽ ỹ ky daheeh Jesus mejũũ do wë hã naa, hã ỹ takasee bä. Nayyw hẽ kä ỹ baherꞌood kän Jesus ky nꞌaa Damas-Ko bä habong do sa hã, ta jawén Jerusarẽnh bä habong do sa hã, sahõnh hẽ Judah häj nꞌaa bä habong do sa hã kä. Ỹ maherꞌoot na-ããj hẽ Judah buuj nadoo do sa hã. Sa hã ỹ herꞌoot nesaa do raberéd hõm hyb nꞌaa, Pꞌop Hagä Do hã rahꞌyy kaꞌeeh hyb nꞌaa kä. Ỹ herꞌoot sa hã, baad rababok hyb nꞌaa, baad ub ji bahapäh hyb nꞌaa nesaa do reréd hõm doo, Pꞌop Hagä Do hã rahꞌyy kae däk doo."
44,26,21,"Ti hyb nꞌaa né hẽ, Jesus mejũũ do ỹ moo wät do hyb nꞌaa, ỹ Judah buuj ramaso däk Pꞌop Hagä Do tób nꞌaa wꞌoo hã kahadë doo gó, ti ỹ radajëëb paawä."
44,26,22,"Ti hadoo né hẽ ỹ Pꞌop Hagä Do masaa hadꞌyyt hẽ, da hẽ na-ããj hẽ. Ti hyb nꞌaa né hẽ babä ỹ wén gëët, ta ky nꞌaa ỹ baherꞌoot hyb nꞌaa ky nꞌaa etsëëh do sa hã, ky nꞌaa netsëëh do sa hã na-ããj hẽ. Dooh Pꞌop Hagä Do ky nꞌaa rod makũ rerꞌoot do paa bahä̃nh, Mosees herꞌoot do paa bahä̃nh ỹ herꞌood bä. Ti raherꞌoot né hẽ Pꞌop Hagä Do Hꞌyyb Däng Do dajëp do ky nꞌaa. Jããm né hẽ pooj jé dejëp do mahang taganä wät do hyb nꞌaa, tamaherꞌoot da Judah buuj sa hã, Judah buuj nadoo do sa hã na-ããj hẽ, nyy da ta bag hadoo doo gó rababok hyb nꞌaa —näng mä Paw-Ro kyyh."
44,26,24,Ti mꞌ Pes ky gakog hõm Paw-Ro. Ti mꞌ taky hadoo:—Õm ky bawad däk takꞌëp mama kametëëk do hajꞌaa! —näng mä Pes kyyh Paw-Ro hã.
44,26,25,Ti mꞌ Paw-Ro ky hadoo:—Dooh —näng mäh. —Dooh ỹ ky bawad bä. Né hup ỹ né hẽ ta ti ỹ herꞌoot doo. Baad tabadäng ji hꞌyyb gó baad ji hyb nꞌaa newë bä —näng mäh.
44,26,26,"—Mameaaj paawä Agaripa hã. Baad ub tabahapäh ỹ herꞌoot do ky nꞌaa. Ti hyb nꞌaa tahajaa baad ỹ baherꞌoot ta hã. Hã ỹỹ, ta heen nꞌaa näng né hẽ ỹ herꞌoot do ky nꞌaa hã. Dooh kejën doo gó tawäd wäd hahỹ Jesus ky nꞌaa ỹ herꞌoot doo. Sahõnh hẽ raheen nꞌaa enäh —näng mä Paw-Ro."
44,26,27,"Ti mꞌ Paw-Ro beaanh Agaripa hã:—Maky daheeh Pꞌop Hagä Do ky nꞌaa rod nꞌaa raherꞌoot do paah? —näng mäh. —Maky daheeh né hẽ, hã ỹỹ —näng mäh."
44,26,28,Ti mꞌ Agaripa ky hadoo:—Nayyw hẽ medꞌoo gꞌeeh mahajaa ỹ mahꞌyyb tatug bä Kristo hã hꞌyy kaꞌeeh do see ỹ bahado däk hyb nꞌaa? —näng mäh.
44,26,29,"Ti mꞌ Paw-Ro ky hadoo:—Nayyw hẽ tado bä, nayyw hẽ tanado bä, Pꞌop Hagä Do hã ỹ ky nꞌaa etsẽẽ õm, ta wób ỹ ramaa newëë do na-ããj hẽ, da ỹ rabahado padëëk hyb nꞌaa. Dooh hahỹỹ da, ỹ moo kamewyyt doo da tado bä —näng mä Paw-Ro."
44,26,30,"Ti mꞌ Agaripa, Pes, Berenis, sahõnh hẽ sa pa habꞌëëh do asꞌëëg bꞌëëh. Ti mꞌ rabanꞌyyh ta gawakõ gó naa. Sa mꞌaa hẽnh rakanerꞌoot bä raky hadoo:—Dooh tamo hajꞌaa kadoo bä ji dajëëb bä. Dooh hyb nꞌaa ji dawäts gëët péh —näk mäh."
44,26,32,"Ti mꞌ Agaripa ky hadoo Pes hã:—Taky nahado bä paawä Sesa ky nꞌaa etyy hyb nꞌaa ta hã raky nꞌaa tapaa do ky nꞌaa hã, tawꞌããts hẽ paawä ji eréd hõm tabahõm hyb nꞌaa —näng mäh."
44,27,1,"Paw-Ro ramejõ hõm do Roma hẽnh panyyg nꞌaa hahỹỹhTi mꞌ Itarija häj nꞌaa hẽnh, Roma panang hẽnh ãã ramejũũ raky däng do jawén paa bä, rahaëëj däk Paw-Ro, radewäts bꞌëëh do wób na-ããj hẽ warahén sa wahë nꞌaa see Jurijo häd näng do moo gó, Roma hẽnh Paw-Ro tamahũũm hyb nꞌaa. “Sesa warahén nꞌaa” ramaneëënh do sa see ti Jurijo. Ti mꞌ panang Adaramit häd näng doo bä naa ãã gatsëg tꞌoonh marakate gó, Asija häj nꞌaa hẽnh hahõm doo gó. Ãã sii hahõm na-ããj hẽ ajꞌyy Aris-Tako häd näng doo. Masedonija häj nꞌaa bä, panang Tesaronika häd näng doo bä naa tii."
44,27,3,"Ti mꞌ jati pé ãã kajaa panang Sidõn häd näng doo bä. Ãã kajaa bä Sidõn bä, Jurijo ky enyym Paw-Ro hã. Tanoo tabegꞌããs hyb nꞌaa pong hẽnh ta najiis sa wë, ta hã rabanoo hyb nꞌaa ta wë badoh doo."
44,27,4,"Ãã tsyym kasok bä, ãã habok hẽnh bahꞌood ty gahëm. Ti hyb nꞌaa tsyt dëëg hã, Tsi-Peré häd näng do nu masee me ãã kenaa bong. Ti mꞌ ãã batsëk bä ãã tabës Siris, Pam-Pirija häd enäh do häj nꞌaa. Ti mꞌ ãã kaja hõm panang Mira häd näng doo bä, Risija häj nꞌaa bä."
44,27,6,"Ta tii bä warahén sa wahë nꞌaa bawꞌyyt marakate panang Aresãn-Dirija häd näng doo bä naa, Itarija häj nꞌaa hẽnh hahõm doo. Ti mꞌ tamejũũ ãã gatsëg tꞌoonh, tii gó ãã bahꞌũũm hyb nꞌaa."
44,27,7,"Ti mꞌ, hajõng ta ä̃h kaja hẽ ãã bahõm séd bä ãã karip do hyb nꞌaa, bahꞌood ãã habok hẽnh taty gahëm do hyb nꞌaa. Takꞌëp né hẽ marakate gó moo bꞌook do ramoo bok ãã kaja hõm hyb nꞌaa panang Kinid häd näng do nedaa bä. Dooh bahꞌood anꞌoo bä ãã ty gahõm hẽnh ãã ahõm bä. Ti hyb nꞌaa sꞌỹỹ tabanäng hẽnh ãã bahꞌũũm. Tsyt dëëg hã Keret, Saramone häd enäh do hoo gadꞌoo bä ãã tabës. Tii da ãã wén dꞌoo, tsyt dëëg hã Keret häd näng do nu masee me ãã kenaa bong hyb nꞌaa."
44,27,8,Kaja hẽ ãã bahõm is Keret nabyy me. Takꞌëp né hẽ marakate gó moo bꞌook do ramoo bok marakate bahõm hyb nꞌaa. Ti mꞌ ãã kaja hõm kän Datyyw Banäm Do häd näng doo bä. Panang Raseja häd näng do nedaa bä däg tii.
44,27,9,"Tabëëj hõm ta ä̃h rakahejꞌaa do paawä Itarija häj nꞌaa hẽnh. Tabëëj hõm Jõm KipurJõm Kipurhäd näng do Judah buuj ratahebꞌëës, nesaa do kawug hõm do rahyb nꞌaa esee hyb nꞌaa. ratahebꞌëës doo. Ä̃m nꞌaa nyy däk ji atsëg bä akajar, edaa däk do hyb nꞌaa tabahahëëm do bawät doo. Tabahahëëm do noo gó takꞌëp bahꞌood bana. Ti hyb nꞌaa Paw-Ro ky hadoo mä sa hã:"
44,27,10,"—Hã ỹỹ pé da, dooh da baad tado bä ër hahỹ hahꞌũũm doo. Ër da ta see hadoo, ër da kamanaꞌuuh marakate hã, ta gabuuj hã, ër na-ããj hẽ da. Tawꞌããts hẽ babä ër baꞌyym dó —näng mä Paw-Ro."
44,27,11,"Paw-Ro maherꞌood né paawä sa hã, dooh warahén sa wahë nꞌaa karẽn bä tamaa newë bä ta kyyh. Taky daheeh marakate poo masoo nꞌaa, marakate danäh daheeh. Dooh baad tado bä ratabëëj bä tabahahëëm do noo gó “Datyyw Banäm Do” häd näng doo bä. Ti hyb nꞌaa hajõk do rakarẽn rabahꞌũũm, rakajaa hyb nꞌaa paawä panang Pënis häd näng doo bä, tꞌĩĩ hẽnh ratabꞌëës hyb nꞌaa paawä tabahahëëm do noo gó. Pënis bä marakate ranu kahejꞌëëk, tsyt dëëg hã Keret häd näng doo bä. Tꞌĩĩ hẽnh dooh tabahëm bä tagajaroh hyb nꞌaa."
44,27,13,"Tii bä, tadu doo bä tabahëm do raty gahõm hẽnh, ratsebee bong, hꞌyy kahasẽ bong. Rahꞌyyb däng doo da né hẽ redꞌoo mäh. Ti mꞌ resäg toonh marakate mesoo nꞌaa. Ti mꞌ rabahõm kän tsyt dëëg nabyy me. Dawë péj rababoo däg bä kä takꞌëp bahꞌood bana kän. Tsyt dëëg hadäk hẽnh naa tabana. Rahepëë däk ti bahꞌood takꞌëp henꞌaa doo."
44,27,15,Ti mꞌ marakate bahꞌood bahëm hõm. Dooh ãã haja bä ãã ahõm bä bahꞌood gó. Ti hyb nꞌaa ãã beréd hõm bahꞌood marakate tamahũũm hyb nꞌaa.
44,27,16,"Ti mꞌ, tsyt dëëg nadꞌëëd is doo, Kaw-Da häd näng do nu masee me ãã kenaa bong bä bahꞌood anꞌoo bä, tii bä ãã bahaja kän ãã ejꞌooj nä kän hꞌoo yb marakate duu me hadäk doo. Tꞌĩĩ hẽnh dooh denaa hẽ né paawä bahꞌood tabahëm bä, ti hadoo né hẽ takꞌëp ãã bejꞌooj nä kän. Ti mꞌ ta gó rabatóg so kän hꞌoo marakate agyyb jëë bä hood nꞌaa. Ti mꞌ ta mawyd nꞌaa hewëëh doo me ramewꞌyyd hõm marakate hã tagananabëëh hyb nꞌaa, maadaka takꞌëp hejoonh do hyb nꞌaa. Rajeỹỹm na-ããj hẽ marakate adëë kä bä hood jó, hood Sirit häd näng do jó. Ti hyb nꞌaa rabawꞌoong bëënh marakate yb mesoo nꞌaa sekeek doo. Tii bä raberéd hõm bahꞌood ty gahëm hẽnh marakate bahõm."
44,27,18,"Ti mꞌ, takꞌëp ketaam do hyb nꞌaa maadaka marakate hã, jatꞌiip hadoo rakud bëënh marakate gabuuj tagasakog däk hyb nꞌaa. Tamawoob hẽ tabado däg bä ta ä̃h, sa daaj hẽ rabawꞌoong bëënh marakate gó ramoo mabok do nahëë paah."
44,27,20,"Poo hajëë hadꞌyyt hẽ. Dooh papỹỹj ty ganä wäd bä, sagõõh dooh ji hapëë boo bä, ny nemuun ãã bahõm ãã bahapäh hyb nꞌaa paawä. Kaneréd bahꞌood. Ti hyb nꞌaa sahõnh hẽ ãã dejëp ãã edꞌoo."
44,27,21,"Hajõõ däg ta ä̃h ranawa bong do jawén paa bä, Paw-Ro basꞌëëg gëët tabaherꞌoot hyb nꞌaa. Ti mꞌ taky hadoo:—Tawꞌããts hẽ né paawä ỹ bë ky dahé ỹ baherꞌood wät bä ër nahõm hyb nꞌaa paawä Keret bä naa. Ỹ bë ky dahé bä paawä, dooh né hẽ paawä bë kamanau bä bë awꞌoong bëënh do hã —näng mäh."
44,27,22,"—Ti hado né hẽ paawä, bë hꞌyy ketón manäh. Dooh da dajëp pé ër seeh. Jããm hẽ marakate karejã hõm da —näng mäh."
44,27,23,"—Naga hẽ, atsëm, Pꞌop Hagä Doo, ỹ hyb nꞌaa jawꞌyyk doo, mejũũ ããs, ta karom seeh, hã ỹ takasee hyb nꞌaa."
44,27,24,"Hahỹỹ da ããs kyyh: “Eỹỹm manä Paw-Ro. Sesa hã da makametëëh nä. A hyb nꞌaa da Pꞌop Hagä Do bedꞌëëp sahõnh hẽ marakate gó habok doo”, näng mä ããs kyyh."
44,27,25,"Ti hyb nꞌaa bë tsebee, bë hꞌyy kahasẽ. Ỹ hꞌyy kaꞌeeh né hẽ Pꞌop Hagä Do hã. Ỹ hapäh baad ub, hã ỹ ããs herꞌoot do hadoo né hẽ da ër hã. Hood jó, tsyt dëëg hã bahꞌood tapooh da marakate —näng mä Paw-Ro."
44,27,27,"Ti mꞌ 14 däg ãã ä̃h, ãã bahꞌood mahũũm akajar Adirijat häd näng doo bä. Ti atsëm ub, edaa däk hëëj badäk marakate gó moo bꞌook do rahyb nꞌaa hapäh."
44,27,28,Ti mꞌ rametyy tetyy nꞌaa me. 36 meet mä tahajaa rametyy bä. Ta bahä̃nh rametyy pꞌaa hẽnh. Ta yd jé däg: 27 meet däg mäh.
44,27,29,"Rajeỹỹm mä pä hã tatapóh bä. Ti hyb nꞌaa ji meheet pé rawꞌoong bëënh marakate mesoo nꞌaa, ta duu hẽnh kanehõ doo. Ti mꞌ raky nꞌaa etsẽẽ nayyw hẽ tabawag hõm hyb nꞌaa paawä."
44,27,30,Ti mꞌ marakate gó moo bꞌook do radawäts tuu paawä hꞌoo yb. Marakate poo hã rabahõ ta mesoo nꞌaa kenꞌooh. Rakarẽn paawä rakejën hõm sa mahä̃nh.
44,27,31,"Tii bä warahén sa wahë nꞌaa hã, warahén sa hã na-ããj hẽ Paw-Ro ky hadoo mäh:—Marakate gó moo bꞌook do ranayyw bä, dooh da bë edëb bä —näng mäh."
44,27,32,Ti mꞌ warahén ragekyd bong hꞌoo mesoo nꞌaa. Tame tabahop ranꞌoo bä.
44,27,33,"Ti mꞌ tapajꞌëë bä däg, Paw-Ro etsẽẽ sahõnh hẽ rabawa hyb nꞌaa. Hahỹỹ dꞌ mä ta kyyh:—14 ãã ä̃ däg dooh bë awa boo bä, bë hꞌyy ketón padëëk do hyb nꞌaa."
44,27,34,"Ti hyb nꞌaa, takꞌëp ỹ betsẽẽ bë hã bë bawa hyb nꞌaa bë waa. Tawꞌããts hẽ bë hꞌyyb hejooj padäg bë bedëp hyb nꞌaa —näng mäh. —Edëp da bëëh, baad ub da sahõnh hẽ —näng Paw-Ro."
44,27,35,"Ti mꞌ Paw-Ro baherꞌood wät jawén paa bä sa hã, tado däk pãw, ti mꞌ taky nꞌaa etsꞌẽẽ wät Pꞌop Hagä Do hã sahõnh hẽ ramaa napäh bä. Taganabäh hõm tii bä, tii bꞌ tabawa kän."
44,27,36,"Ti mꞌ ta wób rahꞌyy kahasẽ bong, rabawa kän tii bä. Sahõnh hẽ marakate gó habok do 276 ajyy."
44,27,38,"Ti mꞌ rahꞌyy kajäk do pénh sahõnh hẽ rabawa bong do jawén paa bä, radewäts bëënh tiriig, marakate hãd gasakog däk hyb nꞌaa."
44,27,39,"Ti mꞌ tabawag hõm bä kä, marakate gó moo bꞌook doo, dooh rahapëë bä tsyt dëëg. Tii bꞌ rahapäh tagajaroh yb hood banäng bä. Rahꞌyy kajäk tꞌĩĩ hẽnh marakate badäng hyb nꞌaa paawä."
44,27,40,"Ti mꞌ ragekyd bong ta mesoo nꞌaa. Ti mꞌ rapyn hõm ta du ewõd nꞌaa ramawꞌyyd däk do paah. Ti mꞌ ragajꞌeej däg kän pããn gaeh do tahꞌũũm doo, ta poo bä hadäk doo. Tii bä kä, marakate bahõm kän hood hanäng hẽnh. Ti mꞌ hood wajau do hã marakate badëë këë. Hood jó ta poo baa këë. Ti hyb nꞌaa ta duu hẽnh takamebꞌood wät maadaka anꞌoo bä."
44,27,42,"Tii bä kä, warahén rakarẽn radejëëb paawä radewäts bꞌëëh do paa ramahũũm do sa sii, ranatsóm hõm hyb nꞌaa sa mahä̃nh."
44,27,43,"Ti hadoo né hẽ dooh sa wahë nꞌaa anꞌoo bä radejëëb bä, Paw-Ro tatꞌyyd mehĩĩn do hyb nꞌaa. Ti mꞌ warahén sa wahë nꞌaa mejũũ jé hatsóm do rakajäk hyb nꞌaa tame, rabatsóm hõm hyb nꞌaa hood hakëë hẽnh."
44,27,44,"Ta wób, natsꞌoom do tamejũũ sekeek do hã rakamesoo hyb nꞌaa, rabahõm hyb nꞌaa hood hakëë hẽnh. Tii da né hẽ kä sahõnh hẽ ãã kaja nä kän hëëj hã."
44,28,1,"Tsyt dëëg hã Maw-Ta häd näng doo bä rabaym dó panyyg nꞌaa hahỹỹhSahõnh hẽ ãã babë padëëk bä ta nabyy me, ãã heen nꞌaa enä däg Maw-Ta ta ti tsyt dëëg häd."
44,28,2,"Ti mꞌ tsyt dëëg bä habong do ky enꞌyym sahõnh hẽ ãã hã. Ti mꞌ naëng adoos do hyb nꞌaa, bahahëëm do hyb nꞌaa, ragahõ jat tëëg, ãã ratsꞌyyt ãã katëng hyb nꞌaa."
44,28,3,"Paw-Ro kabꞌood däk tëëg. Tadawäts toonh bä hahõng doo me, batëë däk do hyb nꞌaa awꞌyy bana tadawäts toonh do mahang, ta moo hã tabegëëj däk bä adäg däk."
44,28,4,"Ti mꞌ tsyt dëëg bä habong do rabahapäh bä awꞌyy ta moo hã kasꞌëë däk doo, raherꞌoot rababꞌëëh bä:—Hahỹ ajꞌyy tahyb nꞌaa pé ji nahebꞌooh doo. Kedëëb wäd né hẽ paawä akajar me naa, hỹỹ kä da tadajëb kän ji säm hebꞌaanh do anꞌoo bä —näk mäh. Ti mꞌ awꞌyy Paw-Ro tsawyh wät tëëg hõõ me ta moo hã kasꞌëë däk doo. Dooh tadateej bä ta hã, baad tabawät."
44,28,6,"Ti mꞌ tsyt dëëg buuj ragada ta moo dapꞌuung sꞌëëg bä, ragada na-ããj hẽ tadagõn jëë bä. Bäp peej ragada ta hã. Dooh tadateej bä ta hã, ti hyb nꞌaa mꞌ ta see hado däk rahyb nꞌaa newë däk ta hã. Takꞌëp hajꞌap do redꞌoo mäh."
44,28,7,"Ta tii bä pꞌeets hẽ ti anäng hëëj uuh, Pubirijo häd näng do ma. Tsyt dëëg buuj sa wahë nꞌaa tii. Baad ãã tagadoo ta tób bä. Tamawoob hẽ ãã ä̃h ta tii bä. Ta yb nahëë näng tagëë bä. Oom ta hã, wꞌoo gatsëg ta hata. Ti mꞌ Paw-Ro begꞌããs tahagä hẽnh. Ti mꞌ taky nꞌaa etsẽẽ Pꞌop Hagä Do hã ta nahëë hyb nꞌaa. Taky nꞌaa etsꞌẽẽ wät jawén paa bä ta moo tadasooh ta nuu gó. Ti mꞌ ajꞌyy bahasꞌoo däk."
44,28,9,"Ti jawén paa bä tsyt dëëg hã hajꞌeenh doo, nahëë enꞌỹỹh doo, anꞌaa Paw-Ro wë. Heso hõm né mꞌ tii dꞌ ẽnh."
44,28,10,"Baad ub ãã tsyt dëëg buuj rawehꞌëëh. Ta jawén kä, ãã tsyym kasok bä, ãã hã rabanoo sahõnh hẽ ãã mahũũm doo, ãã batsëg hõm do waa nꞌaa na-ããj hẽ. Tamawoob hẽ kamarab tsyt dëëg hã ãã bajꞌeenh do jawén paa bä, ãã gatsëg tꞌoonh marakate gó Aresãn-Dirija hẽnh hana doo gó, tsyt dëëg hã tabahahëëm noo gó tabꞌëës doo. Marakate poo hã sa kabarii kawareeh do sa heen nꞌaa badäk, Kas-Tor, Porus häd enäh doo."
44,28,12,Ti mꞌ ãã kajaa panang Sirakus häd näng doo bä. Tamawoob hẽ ãã ä̃h tii bä ãã tabꞌëës.
44,28,13,"Tii bꞌ naa ãã bahõm ta nabyy me hadꞌyyt hẽ. Ti mꞌ ãã kajaa panang Resijo häd näng doo bä. Jati pé bahꞌood bana, ãã ty gahõm hẽnh tabahëm. Ti mꞌ jatꞌiip hadoo ãã kaja hõm panang Putewori häd näng doo bä."
44,28,14,"Tii bä ãã katꞌaa Jesus hã hꞌyy kaꞌeeh do sa hã. Ãã ratsꞌyyt ãã baym hyb nꞌaa dó 7 ta ä̃h sa pa. Tagadëëg ub kä Roma bä ãã kaja hõm kän. Jesus hã hꞌyy kaꞌeeh do Roma bä habong do heen nꞌaa enä däk né hẽ ãã ky nꞌaa hã. Ti hyb nꞌaa rawén na, ãã ragadoo hyb nꞌaa panang Apijo häd näng doo bä, panang buuj rakahetꞌaa doo bä. Ta wób ãã ragadaa däk Tamawoob hẽ Taber-Nas häd näng doo bä. Ti mꞌ Jesus hã hꞌyy kaꞌeeh do Paw-Ro bahapäh bä, tatsebee wät, ti mꞌ Pꞌop Hagä Do hã taky hadoo:—Tawꞌããts hẽ mamejõ nä do hyb nꞌaa Jesus hã hꞌyy kaꞌeeh doo —näng mä ta kyyh."
44,28,16,"Ãã kaja hõm bä Roma bä, ranoo ta mꞌaa hẽnh Paw-Ro bagä. Sét hẽ warahén ta hagã nꞌaa."
44,28,17,"Roma bä Jesus ky nꞌaa Paw-Ro herꞌoot do panyyg nꞌaa hahỹỹhTi mꞌ tamawoob hẽ däg mä ta ä̃h, Paw-Ro mejũũ ranaëënh hyb nꞌaa sahõnh hẽ Judah buuj sa wahë nꞌaa, Roma bä habong doo. Ti mꞌ rabana bä, Paw-Ro ky hadoo sa hã:—Wakãn haa —näng mäh. —Dooh ỹ mo hajꞌaa kadꞌoo pé ër wakããn sa hã, ër wahë makũ rabahedꞌoo do paa hã na-ããj hẽ. Ỹ ramaso däk Jerusarẽnh bä, tii bä ỹ ranꞌoo däk Roma buuj sa moo gó."
44,28,18,"Hã ỹ rabeaanh jawén paa bä, rakarẽn né hẽ paawä ỹ raberéd hõm. Dooh ỹ mo hajꞌaa kadoo bä ta hyb nꞌaa ỹ radajꞌëëp hyb nꞌaa paawä, ti hyb nꞌaa rakarẽn ỹ raberéd hõm."
44,28,19,"Dooh Judah buuj, ër wakããn, rakarẽn ỹ reréd hõm bä. Ti hyb nꞌaa ỹ betsẽẽ, Sesa hã ỹ taky nꞌaa etyy, hã ỹ raky tapaa do ky nꞌaa hã. Ỹ ti dooh ỹ ky kesꞌëëm pé ër wakããn sa hã. Ti hyb nꞌaa ỹ mejũũ bë ranaëënh ỹ baherꞌoot hyb nꞌaa bë hã —näng mäh. —Isaraéw buuj sa hã Pꞌop Hagä Do ky nꞌaa enooh do ragada do ỹ gada hyb nꞌaa né hẽ babä ỹ wén gëët ỹ moo kamewyyt haak sapuuw hadoo doo me —näng mä Paw-Ro."
44,28,21,Ti mꞌ Judah buuj sa wahë nꞌaa Roma bä habong do raky hadoo Paw-Ro hã:—Dooh ãã gadoo pé kerih do Judah häj nꞌaa bä naa a ky nꞌaa. Dooh na-ããj hẽ ër wakããn tꞌĩĩ hẽnh naa hanꞌaa do rerꞌood bä baad nadoo pé a ky nꞌaa —näk mäh.
44,28,22,—Ãã karẽn paawä ãã maa napäh hꞌëëd hado a hã pé papuuj hadoo do ky nꞌaa. Jé padꞌyyt hẽ baad nadoo doo me rabaherꞌoot ta ti papuuj ky nꞌaa hã —näk mäh.
44,28,23,"Ti mꞌ raky kajäg däk Paw-Ro herꞌoot do panꞌaa hã. Raky kajäk do noo gó hajõk mä katꞌaa Paw-Ro hagä hẽnh. Tabaherꞌoot bä, bäp paa tadu doo, tug bä taky keréd hõm mäh. Taherꞌoot mä sa hã ji Pꞌop Hagä Do bagꞌããs do ky nꞌaa. Baad ub mä tabaherꞌoot sa hã. Mosees erii wät do paa mahang, Pꞌop Hagä Do ky nꞌaa rod rerih do paa mahang na-ããj hẽ tanerꞌoot sa hã, Jesus né hẽ Pꞌop Hagä Do Hꞌyyb Däng Doo, raky daheeh hyb nꞌaa."
44,28,24,Sa mahang raky daheeh mä Paw-Ro herꞌoot do hã. Ta wób mä dooh raky dahé bä.
44,28,25,"Séd hꞌyyb nahedoo maa newꞌëë do sa mahang. Paw-Ro herꞌoot do jawén paa bä Isajas erih do paa Pꞌop Hagä Do Sahee kyyh, radu doo hahꞌũũm doo. Hahỹỹ dꞌ mä Paw-Ro herꞌoot sa hã Pꞌop Hagä Do Sahee kyyh Isajas hã: Ti mꞌ Paw-Ro ky hadoo ẽnh:—Ỹ karẽn bë heen nꞌaa enäh hahỹỹ hã: Hỹỹ kä da, ji Pꞌop Hagä Do edꞌëëp do ky nꞌaa Judah buuj nadoo do sa hã da takaherꞌoot. Ti raky daheeh da —näng mä Paw-Ro.[ Ti mꞌ ta tii da Paw-Ro baherꞌoot jawén paa bä sa hã, ahꞌũũm mäh. Ky kedꞌaak mä ramahõm me sa da hadoo do hã."
44,28,30,Ti mꞌ pawóp hẽ ta baab sa tób bä Paw-Ro bagëë wät. Tepaag hadꞌyyt mä ta säm tób danäh hã. Baad mä tagadoo sahõnh hẽ ta wë hegꞌããs doo.
44,28,31,Hꞌyyb neỹỹm doo me taherꞌoot Pꞌop Hagä Do bagꞌããs do ky nꞌaa. Dooh hewaat péh ta hã. Tametëëk mä Jesus Kristo Takꞌëp Hyb Nꞌaa Jawyk Do ky nꞌaa. Jããm hẽ kä hahỹ panyyg.
45,1,1,"Jesus hã hꞌyy kaꞌeeh doo, panang Roma häd näng doo bä habong do hã, Paw-Ro ma erih do hahỹỹhPaw-Ro, Kristo Jesus karom ỹ ti hỹỹh. Hã ỹ Pꞌop Hagä Do hꞌyyb däng, Jesus mejũũ do ỹ bahadoo hyb nꞌaa. Tsyt hẽ ỹ Pꞌop Hagä Do asëëw däk, ta panyyg hanäm do panäg nꞌaa ỹ bahadoo hyb nꞌaa."
45,1,2," Ta Tꞌaah, Jesus Kristo, ër Wahë Nꞌaa ky nꞌaa né hẽ ta ti panyyg hanäm doo. Jesus kajaa do pooj jé Pꞌop Hagä Do ky nꞌaa rod rerih do hã Pꞌop Hagä Do ky nꞌaa eno däk paa ta ti ta panyyg hanäm doo. Takꞌëp hanäm do ta kyy kerih do hã rerih paa ta tii. Ji da hadoo Jesus bahado däk noo gó, Dawi panaa né paa tii. Pꞌop Hagä Do Tꞌaah kabajꞌaa do na-ããj hẽ Jesus, Pꞌop Hagä Do Sahee, takꞌëp hanäm do metä wät. Dejëp do mahang Jesus ganä wät do hã tametä wät tii. Series,  Series, "
45,1,5,"Jesus hyb nꞌaa Pꞌop Hagä Do ky enyym wë ỹỹ. Ta hyb nꞌaa, hã ỹ tabanꞌoo däk na-ããj hẽ Jesus mejũũ do ỹ bahadoo hyb nꞌaa, Judah buuj nadoo do mahang ta ky nꞌaa ỹ maherꞌoot hyb nꞌaa, ta hã rahꞌyy kaꞌeeh do hyb nꞌaa Jesus raky daheeh hyb nꞌaa kä."
45,1,6,"Ti sa wób né hẽ bëëh, Pꞌop Hagä Do naëëj wät doo, Jesus Kristo karapee rabahadoo hyb nꞌaa. Ỹ edëng bë sahõnh hẽ, panang Roma häd näng doo bä habong doo, Pꞌop Hagä Do kamahä̃n doo, Pꞌop Hagä Do naëëj wät doo, tsyt hẽ ta wë bë babok hyb nꞌaa. Ỹ karẽn Pꞌop Hagä Do ër Yb, Jesus Kristo Takꞌëp Hyb Nꞌaa Jawyk Do na-ããj hẽ ky enꞌyym bë hã. Ỹ karẽn baad ub Kristo bë rahꞌyyb enꞌyym."
45,1,8,"Pooj jé ỹ ky däng do hahỹỹh: Jesus Kristo häd gó, Pꞌop Hagä Do ỹ hꞌyy kahaꞌeeh do hã ỹ jꞌaa etsë, jé padꞌyyt hẽ badäk hahỹỹ bä rabaherꞌoot do hyb nꞌaa nyy da baad ub Pꞌop Hagä Do hã bë hꞌyy kaꞌeeh."
45,1,9," Bë ỹ ky nꞌaa etsꞌẽẽ hadꞌyyt hẽ. Pꞌop Hagä Do hapäh ỹ ky nꞌaa etsẽẽ bëëh. Ta wë tꞌõp hëp ỹỹ gó naa ỹ moo wät, ta Tꞌaah ky nꞌaa ỹ maherꞌood hõm. Ta hã ỹ ky nꞌaa etsẽẽ, takarẽn bä tabanoo hyb nꞌaa ta tyw nꞌaa, bë ỹ bahehëën hyb nꞌaa. Series, "
45,1,11,"Ta ti ỹ wén herꞌoot, takꞌëp ỹ karẽn do hyb nꞌaa bë ỹ bahapäh, Pꞌop Hagä Do Sahee hã hana doo me bë ỹ masa hyb nꞌaa baad bë hꞌyy kae hadꞌyyt hẽ hyb nꞌaa."
45,1,12,"Hahỹỹ dꞌ ỹ hanäng pé tii: Ỹ karẽn bë ỹ hꞌyyb enꞌyym, baad ỹ hꞌyy kaꞌeeh do bë bahapäh bä. Ỹ karẽn na-ããj hẽ ỹ bë hꞌyyb enꞌyym bë hꞌyy kaꞌeeh doo me, séd demuun ër hꞌyyb tsebé hyb nꞌaa kä."
45,1,13,"Wakãn haa hedoo doo, ỹ karẽn bë bahapäh, hajõõ nuu me paa ỹ hꞌyyb däng bë ỹ bahehëën, baad Kristo hã bë panang buuj wób rahꞌyy kaꞌeeh ỹ anoo hyb nꞌaa, ta wób Judah buuj nadoo do mahang ỹ badꞌoo do paa hadoo. Hajõõ nuu me ỹ paa hꞌyyb däng bë ỹ bahehëën paawä, dooh ỹ haja nä bä bë wë ỹ ahõm bä. Ti anyy hadꞌyyt hẽ ỹ tahewaat doo."
45,1,14,"Hã ỹ kamejõ däk, sahõnh hẽ sa hã Kristo ky nꞌaa ỹ baherꞌoot hyb nꞌaa, panang bä hajꞌeenh do rado bä, daap habong do rado bä, ma kametꞌëëk do rado bä, ma kamanetꞌëëg do rado bä na-ããj hẽ. Ti hyb nꞌaa, takꞌëp ỹ hꞌyyb hedoo, bë hã na-ããj hẽ Kristo ky nꞌaa hanäm do ỹ maherꞌoot hyb nꞌaa, bëëh, Roma bä hajꞌeenh do hã."
45,1,16,"Dooh ỹ nu mebyy bä Kristo ky nꞌaa hã. Ỹ wén nu manebyng, ta ky nꞌaa hã kametä däk do hyb nꞌaa Pꞌop Hagä Do hejój. Ta tii me tabedꞌëëp sahõnh hẽ Kristo hã hꞌyy kaꞌeeh doo. Pooj jé dó tabedꞌëëp Judah buuj, tii bä tabedꞌëëp na-ããj hẽ Judah buuj nadoo doo."
45,1,17,"Pꞌop Hagä Do hejój né hẽ ti ta ti ỹ wén herꞌoot, Kristo ky nꞌaa hanäm do metëëh do hyb nꞌaa nyy da baad ji bahado däk Pꞌop Hagä Do matym gó, jããm hẽ Kristo hã ji hꞌyy kaꞌeeh do hyb nꞌaa. Tii da né hẽ takerii däk Pꞌop Hagä Do kyy kerih doo gó: “Jããm hẽ edëb hadꞌyyt da, jé ta hã hꞌyy kaꞌeeh do hyb nꞌaa baad hado däk do Pꞌop Hagä Do matym gó”, näng kerih doo."
45,1,18,"Hỹ pong jé naa Pꞌop Hagä Do metëëh takawajããn sahõnh hẽ ta panyyg kanadahꞌeeh do sa wë, nesaa do moo hebꞌook do sa wë na-ããj hẽ. Baad hadoo do ky nꞌaa rahꞌyyb panasꞌëëh nesaa doo gó rababok doo me."
45,1,19,"Pꞌop Hagä Do rajãã da ta tii, rahapäh do hyb nꞌaa paawä Pꞌop Hagä Do hã ji hapäh doo, sahõnh hẽ sa hã Pꞌop Hagä Do metä wät do hyb nꞌaa. Badäk hahỹ Pꞌop Hagä Do pahuuj wät noo gó naa, Pꞌop Hagä Do pehuuj wät do hã takametä däk Pꞌop Hagä Do hã ji nahapäh doo. Ta hejój gawanatsik doo, sahõnh hẽ sa bahä̃nh ta kabajꞌaa do na-ããj hẽ kametä däk ỹ hanäng péh. Tamo hajꞌaa hã ji hꞌyy ganäng hyb nꞌaa ta hã. Ti hyb nꞌaa, dooh da tahaja bä ji ky hado bä, “Dooh Pꞌop Hagä Do ỹ hapëë bä”, ji noo bä. Series, "
45,1,21,"Rahapëë né paawä Pꞌop Hagä Doo, dooh rawehëë bä ta hã, dooh na-ããj hẽ rajꞌaa etsëë bä ta hã tanoo do hyb nꞌaa sa hã. Daap hadoo do ti rahyb nꞌaa newë däk. Dooh rahꞌyy kadawuung wäd bä baad hadoo do hã."
45,1,22,"Hꞌyy genäh redoo né paawä sa hã hẽ rahegãã bä, hꞌyy gatema padäg."
45,1,23,"Dooh rakarẽn wäd bä rawehëë bä Pꞌop Hagä Doo, kabajꞌaa doo, hawäd hadꞌyyt doo. Pꞌop Hagä Do rahyb nꞌaa eréd hõm, tii bä kabarii ajyy nahejooj is do heen nꞌaa hã, tawꞌëëd heen nꞌaa hã, ta babo nꞌaa heen nꞌaa hã na-ããj hẽ rahꞌyy kawereem kän, ta tii hã rahꞌyy kaꞌeeh hyb nꞌaa kä."
45,1,24,"Ti hyb nꞌaa kä Pꞌop Hagä Do anoo nesaa doo, takꞌëp nu meby nꞌaa näng do sa hꞌyyb tym takꞌëp karẽn do ramoo bok sa hã hanäng doo me. Sa hub, sa hã hanäng doo, baad nado wäd ranꞌoo bä, takꞌëp nesaa do ta tii me sa da hadoo do sii hẽ ramoo bok do hyb nꞌaa."
45,1,25,"Rahyb nꞌaa eréd hõm Pꞌop Hagä Do ky nꞌaa baad hadoo doo, hehꞌäät ub doo, tii bä daap hadoo do hã rahꞌyy kawereem däk, Pꞌop Hagä Do pehuuj wät do rawén hyb nꞌaa jewyyg kän. Pꞌop Hagä Doo, sahõnh hẽ mo hajꞌaa näng doo, dooh rahyb nꞌaa jewyyg wäd bä —ti né hẽ paawä ji jꞌaa etsëë hadꞌyyt doo. Ỹỹ. Tii dꞌ né hẽ. Tawꞌããts hẽ."
45,1,26,"Tii dꞌ rabadꞌoo do hyb nꞌaa, Pꞌop Hagä Do ky nꞌaa ety däk tii, baad nadoo doo, nu meby nꞌaa näng doo, ramoo bok hyb nꞌaa kä sa hꞌyyb tym takꞌëp karẽn doo da. Ỹỹj sii hẽ reréd hõm baad hadoo do sa patug wë rababok doo, Pꞌop Hagä Do karẽn doo da paawä. Ỹỹj wób ỹỹj wë rababoo däg kän."
45,1,27,"Tii dꞌ na-ããj hẽ ajyy wób rabadꞌoo. Reréd hõm sa ỹỹm wë rababok doo, Pꞌop Hagä Do karẽn doo da paawä. Takꞌëp rahꞌyy karẽn ajyy wób wë rababok. Takꞌëp nu meby nꞌaa näng do ajyy wób ramoo bok ajyy wób sa sii. Ti hyb nꞌaa rahoop nesaa do ramoo bok do säm."
45,1,28,"Tii dꞌ hadꞌyyt nado. Rakanarẽn do hyb nꞌaa Pꞌop Hagä Do rabahapäh, ramakyys do hyb nꞌaa Pꞌop Hagä Do hã ji hapäh doo, Pꞌop Hagä Do ky nꞌaa ety däk tii, baad nadoo do rahyb nꞌaa newëë hyb nꞌaa, nu meby nꞌaa näng do ji moo nawät do ramoo bok hyb nꞌaa kä."
45,1,29,"Séd dó sa hꞌyyb gó nesaa péh. Takꞌëp rakarẽn nesaa do ramoo bok ta wób sa hã. Sa hꞌyyb karẽn do jawén rababok. Takꞌëp raky nesꞌaa däk. Takꞌëp ta wób sa ma rahyb nꞌaa jewëts däk. Ta wób wë rakarẽn rakamajꞌĩĩ. Sa hꞌyyb gó hadꞌyyt hẽ kajꞌõõk do bawät. Rakarẽn rawadꞌii hadꞌyyt hẽ ta wób. Nesaa do rahyb nꞌaa newë hadꞌyyt hẽ ta wób sa wë. Ta wób na-ããj hẽ ranu merꞌoot. Ta wób raky nꞌaa rejãã. Takꞌëp rakamajẽ däk Pꞌop Hagä Do wë. Ta wób sa bahä̃nh ranu gapadꞌëëk redꞌoo do hyb nꞌaa, ta wób raky nꞌaa rejãã, ta wób rarejãã. Ta wób sa bahä̃nh ranu gapadꞌëëk redꞌoo. Hꞌyy kasabꞌee. Rahyb nꞌaa newëë nyy da nesaa do ramoo bok. Dooh raky dahé bä sa yb, sa ỹỹn. Hꞌyy gatemah. Ky kehꞌỹỹt. Dooh rakamahä̃n bä ta wób. Dooh ratꞌyyd mehĩĩn bä ta wób."
45,1,32,"Rahapëë né paawä dajëb hã Pꞌop Hagä Do ky nꞌaa etyy ta ti hedoo do nesaa do moo bꞌook doo, dooh reréd bä ta tii. Tii dꞌ hadꞌyyt nado rabadꞌoo. Tawꞌããts hẽ na-ããj hẽ sa hã, ta wób, sa nemuun baad nadoo do ramoo boo bä."
45,2,1,"Sahõnh hẽ badäk hahỹỹ bä habong do Pꞌop Hagä Do ky nꞌaa etyy do ky nꞌaa hahỹỹhBëëh, Judah buuj wób, ta wób nesaa do moo hebꞌooh do bë ky nꞌaa etyy. Ti hadoo né hẽ, dooh da bë kyy pé Pꞌop Hagä Do matym gó ji taky nꞌaa etyy noo gó. Ta wób bë ky nꞌaa ety bä, bë daaj hẽ né hẽ bë ky nꞌaa ketyy, bë na-ããj hẽ bë moo bok do hyb nꞌaa ta wób bë pꞌãã ky nꞌaa etyy doo."
45,2,2,"Ër hapäh, daap hẽ hyb nꞌaa nado Pꞌop Hagä Do ky nꞌaa etyy nesaa do moo bꞌook doo. Tahapäh do hyb nꞌaa taky nꞌaa etyy sahõnh hẽ."
45,2,3,"Ti hyb nꞌaa, kabajꞌaa nadoo do bëëh, nesaa do moo hebꞌooh do ky nꞌaa etyy doo, bë na-ããj hẽ bë moo bok ta wób bë pꞌãã ky nꞌaa etyy doo. Ti hyb nꞌaa, dooh né da bë kedëëb bä bë Pꞌop Hagä Do ky nꞌaa etyy do mahä̃nh."
45,2,4,"Bë makyys apäh takꞌëp Pꞌop Hagä Do ky enyym do bë wë, ji tahyb nꞌaa bꞌaah doo? Dooh tagahꞌood bä bë hã, bë wë tawén ky enyym, ta wë bë hꞌyy kawareem hyb nꞌaa paawä ta hã bë hꞌyy kaꞌeeh hyb nꞌaa kä?"
45,2,5,"Bë nabuj kehꞌũũm do hyb nꞌaa, bë hꞌyy kawanareem do hyb nꞌaa na-ããj hẽ, bë anꞌoo bä takꞌëp bë Pꞌop Hagä Do rejãã da takawajããn noo gó, sahõnh hẽ tanesꞌõõs doo me Pꞌop Hagä Do ky nꞌaa etyy do kajaa bä kä. Rabadꞌoo do pénh da Pꞌop Hagä Do anoo da ta säm sahõnh hẽ sa hã. Series, "
45,2,7,"Ti anäng takꞌëp baad hadoo do Pꞌop Hagä Do hã hana do gada doo, ta wë rakawehꞌëëh gadꞌaa doo, hꞌyyb nadajëp do ragadoo rakarẽn doo. Ta tii hã rahꞌyy kajäk do hyb nꞌaa, hꞌyy kanerét doo me baad hadoo do ramoo boo hadꞌyyt hẽ. Ta ti hedoo do sa hã Pꞌop Hagä Do anoo da edëb hadꞌyyt do ta pa."
45,2,8,"Ti anäng ta wób. Sa hã hẽ ub rahyb nꞌaa newëë tii. Baad hadoo do Pꞌop Hagä Do herꞌoot do raty nꞌaa gesꞌyyk. Nesaa do jawén rababok. Ta ti hedoo doo, ta kawajꞌããn gó takꞌëp Pꞌop Hagä Do rejãã da."
45,2,9,"Takꞌëp rabahoop da sahõnh hẽ nesaa do moo hebꞌooh doo, Judah buuj pooj jé,Pooj jé Judah buuj du dꞌoo da rahoop doo. Pꞌop Hagä Do ky nꞌaa jawꞌyyk do rahapäh do hyb nꞌaa né paawä, dooh raky dahé bä. Judah buuj nadoo do na-ããj hẽ. Takꞌëp baad nadoo do adäng da sahõnh hẽ sa hã."
45,2,10,"Sahõnh hẽ baad hadoo do moo bok do hã, takꞌëp baad hadoo do Pꞌop Hagä Do anoo da. Rakawehëë däk da Pꞌop Hagä Do matym gó. Hꞌyyb näm do Pꞌop Hagä Do anoo da sa hã. Pooj jé, Judah buuj baad hadoo do moo wät do hã tabadꞌoo da tii, tii bä Judah buuj nadoo do hã na-ããj hẽ. Dooh Pꞌop Hagä Do asëëw bä ji mahang. Judah buuj ji do bä, Judah buuj ji nado bä, sét né hẽ ji ta hã."
45,2,12,"Pꞌop Hagä Do ky nꞌaa jawꞌyyk do Mosees hã kanꞌoo däk do nahapäh do nesaa do moo bꞌook doo, dawëë da rababoo hadꞌyyt hẽ Pꞌop Hagä Do mahä̃nh, ta ky nꞌaa jawꞌyyk do dooh né paawä rahapëë bä. Hỹỹ kä, Pꞌop Hagä Do ky nꞌaa jawꞌyyk do hapäh do nesaa do moo bꞌook doo, Pꞌop Hagä Do ky nꞌaa jawꞌyyk do ky nꞌaa etyy da sa hã. Tii dꞌ tawén hadoo, Pꞌop Hagä Do ky nꞌaa jawꞌyyk do maa newꞌëp do nado baad hado däk do Pꞌop Hagä Do matym gó. Pꞌop Hagä Do ky nꞌaa jawꞌyyk do ky dahꞌeeh do tii, baad hedo padëëk do ta matym gó. Ta see pé noo gó Judah buuj nadoo doo, Pꞌop Hagä Do ky nꞌaa jawꞌyyk do nahapäh doo, ramoo bok ta ky nꞌaa jawꞌyyk do mejũũ doo, dooh paawä rahapëë bä ta ky nꞌaa jawꞌyyk doo. Tii da ta see pé noo gó rawén dꞌoo, sa hꞌyyb sa hã mejũũ do hyb nꞌaa. Pꞌop Hagä Do ky nꞌaa jawꞌyyk do mejũũ do ramoo bong bä, rametëëh tii hã, ti anäng né hẽ Pꞌop Hagä Do ky nꞌaa jawꞌyyk do sa hꞌyyb gó. Sa hꞌyyb ky nꞌaa tapaa sa hã hẽ, baad nadoo do ramoo boo bä. Sa hꞌyyb gó rahyb nꞌaa newëë do metëëh da sa hã, baad tado bä, baad tanado bä rabadꞌoo do paah. Ta tii dꞌ tabawät sahõnh hẽ ji hꞌyyb gó ji jejën do paa Kristo Jesus metyy noo gó, Pꞌop Hagä Do ky gabuuj gó. Tii da né da tabahadoo, ta ky nꞌaa hanäm do ỹ maherꞌood hõm do hã metëëh."
45,2,17,"Mosees ky nꞌaa jawꞌyyk do Judah buuj raky nadaheeh do ky nꞌaa hahỹỹhBë mꞌ Judah buuj, bë wób sa nooh. Mosees ky nꞌaa jawꞌyyk do hã bë daap yyp. Pꞌop Hagä Do bë hapäh do hyb nꞌaa bë hꞌyy kasabꞌee. Mosees ky nꞌaa jawꞌyyk do bë ma kametëëk do hyb nꞌaa, Pꞌop Hagä Do karẽn do bë bahapäh, takꞌëp baad hadoo do bë bahapäh na-ããj hẽ."
45,2,19,"Ty temah do sa hꞌyyb mahũũm nꞌaa hadoo bëëh, bë hã péh.Judah buuj nadoo do ramaneëënh “ty temah doo” . Pꞌop Hagä Do karẽn paa Judah buuj rahꞌyyb mahũũm Judah buuj nadoo doo, ta ky nꞌaa rahapäh do hyb nꞌaa. Ti hyb nꞌaa, ty temah do sa hꞌyyb mahũũm nꞌaa bëëh , Paw-Ro wén näng. Badagyp doo gó habok do sa bag hadoo bëëh, bë hã péh."
45,2,21,"Ti hyb nꞌaa kä, hëd nꞌaa bë hã hẽ bë ma manetëëk, ta wób ma metëëk do bëëh? Hëd nꞌaa bë betsꞌëëk, ti bë baherꞌoot ta wób netsꞌëëk?"
45,2,22,"Hëd nꞌaa bë ỹỹm nadoo do sii bë beỹỹh, sa ỹỹm nadoo do sii ranaỹỹh ta wób bë maherꞌood bä? Hëd nꞌaa sa kabarii tób nꞌaa yt hã hanäng do bë betsꞌëëk, takꞌëp kabarii ganenꞌaak do bëëh?"
45,2,23,"Pꞌop Hagä Do ky nꞌaa jawꞌyyk do Mosees hã kanꞌoo däk do hã bë hꞌyy kasabꞌee, ti hadoo né hẽ, dooh bë wehëë bä Pꞌop Hagä Doo, bë ky nadaheeh do hyb nꞌaa ta ky nꞌaa jawꞌyyk doo."
45,2,24,"Ta tii dꞌ bë badꞌoo do hyb nꞌaa, bë hã kametä däk hahỹ Pꞌop Hagä Do kyy kerih doo gó kerii däk doo: “Bë hyb nꞌaa Judah buuj nadoo do raky nꞌaa rejãã Pꞌop Hagä Doo.”"
45,2,25,"Pꞌop Hagä Do ky nꞌaa jawꞌyyk do Mosees hã kanꞌoo däk do bë ky dahé bä, tii bä tawꞌããts hẽ né hẽ ji masuuj noo byyh ji gahõk doo, Pꞌop Hagä Do karapee ji bahadoo do heen nꞌaa. Hỹỹ kä, Pꞌop Hagä Do ky nꞌaa jawꞌyyk do ji ky nadahé bä, ji masuuj noo byyh kahõg hõm né paawä, dooh ji Pꞌop Hagä Do gado bä. Masuuj noo byyh kanehõk do hado däk ji tii bä, Judah buuj né paawä ji."
45,2,26,"Hỹỹ kä, ta wób, Judah buuj nadoo doo, masuuj noo byyh kanehõk doo, ramoo boo bä Pꞌop Hagä Do ky nꞌaa jawꞌyyk do mejũũ doo, tii bä sa masuuj noo byyh kehõk do hadoo rabahado padëëk tii, Pꞌop Hagä Do hã. Pꞌop Hagä Do gadoo né da tii. Jé Pꞌop Hagä Do ky nꞌaa jawꞌyyk do ky daheeh doo, ta masuuj noo byyh kanahõg né paawä, bë da taky nꞌaa etyy Pꞌop Hagä Do matym gó. Bë tawén ky nꞌaa etyy da, bë ky nadaheeh do hyb nꞌaa Pꞌop Hagä Do ky nꞌaa jawꞌyyk doo, bë hapëë né paawä ti ta ky nꞌaa jawꞌyyk doo, anyy né paawä bë hã na-ããj hẽ ji masuuj noo byyh kahõk do heen nꞌaa."
45,2,28,"Ta ti ỹ wén herꞌoot, dooh Judah buuj hehꞌäät ji do bä Pꞌop Hagä Do matym gó, jããm hẽ jꞌooj madäk doo me Judah buuj rabahedꞌoo doo da ji badꞌoo do hyb nꞌaa. Ti hadoo Pꞌop Hagä Do karapee ji hado däk do heen nꞌaa hehꞌäät do hã: Dooh jꞌooj madäk doo me ji masuuj noo byyh kahõk do tado bä tii. Jé ta hꞌyyb gó naa Pꞌop Hagä Do karẽn do moo wät doo, ti né hẽ Judah buuj hehꞌäät doo. Pꞌop Hagä Do Sahee baad hadoo do hã ji tahꞌyyb wareem däk doo, ti né hẽ Pꞌop Hagä Do karapee ji hado däk do heen nꞌaa hehꞌäät doo. Jããm hẽ jꞌooj madäk doo me tamejũũ doo da ji masuuj noo byyh ji gahõk doo, dooh ta karapee ji hado däk do heen nꞌaa hehꞌäät do tado bä. Ta wób raganado bä né paawä ta ti hedoo doo, Pꞌop Hagä Do gadoo né da jé ta hꞌyyb gó naa Pꞌop Hagä Do karẽn do moo wät doo."
45,3,1,"Dooh Pꞌop Hagä Do ky kahỹỹd bä taky däng do hã ky nꞌaa hahỹỹhNyy dꞌ ỹ hanäng pé ta tii hã?Tëg eh do 2, tëg nadꞌëëd is do 25 hã terii wät do ky nꞌaa Paw-Ro ahꞌũũm nä babä. Daap hẽ gꞌeeh Judah buuj Pꞌop Hagä Do asëëw hõm ta wób sa mahang? Daap hẽ gꞌeeh ji masuuj noo byyh ji kahõk do heen nꞌaa, Judah buuj hã tanꞌoo däk doo?"
45,3,2,"Dooh. Dooh tii dꞌ tado bä ỹ hanäng péh. Hajõng baad hadoo do ti anäng né hẽ ãã Judah buuj wë, ta wób wë nanäng doo. Ta ti hajõng baad hadoo do mahang hahỹ ti ta bahä̃nh baad hadoo doo: Judah buuj hã takanꞌoo däk Pꞌop Hagä Do kyyh."
45,3,3,"Hỹỹ kä, Judah buuj wób raky nadaheeh do hyb nꞌaa Pꞌop Hagä Do kyyh, dooh wäd gꞌeeh hỹỹ kä Pꞌop Hagä Do moo wäd wäd bä sa hã taky däng doo? Pꞌop Hagä Do ky kahꞌỹỹt gꞌeeh hỹỹ kä sa hã taky däng doo?"
45,3,4,"Dooh. Dooh Pꞌop Hagä Do ky kahỹỹd bä taky däng doo. Baad hadoo do taherꞌood hadꞌyyt hẽ. Sahõnh hẽ badäk hahỹỹ bä habong do ti daap menꞌyyh doo. Tii da né hẽ takerii däk Pꞌop Hagä Do kyy kerih doo gó, Dawi makũ kyyh Pꞌop Hagä Do hã. Hahỹỹ da ta kyyh: —näng Dawi kyyh."
45,3,5,"Hỹỹ kä, baad nadoo do ër moo bok do hã wyt ta maab däg, dooh tii da Pꞌop Hagä Do badꞌoo. Baad hadꞌop sahõnh hẽ Pꞌop Hagä Do badꞌoo doo, ji nahadoo do hyb nꞌaa. Tii dꞌ tahadoo do hyb nꞌaa, nyy da ji kyyh tii bä nesaa do hã ji taky nꞌaa ety bä? “Tawꞌããts hẽ nadoo do Pꞌop Hagä Do badꞌoo, ãã tarejãã do hyb nꞌaa”, näng gꞌeeh ji? Badäk hahỹỹ bä habok do hyb nꞌaa newëë doo da, reaanh doo da, ỹ herꞌoot ti ỹ erih do hã."
45,3,6,"Dooh. Baad hadꞌyyt hẽ Pꞌop Hagä Doo. Tii dꞌ tanado bä paawä, dooh Pꞌop Hagä Do haja bä paawä badäk hahỹỹ hã habong do taky nꞌaa ety bä."
45,3,7,"Hỹỹ kä, hahỹỹ da apäh da ỹ herꞌood wät do maa newëë do see ỹ taky gadoo: “Ji nawäd bä baad hadoo do ky nꞌaa metëëh doo da, ta bahä̃nh baad hadꞌop Pꞌop Hagä Do ji bahapäh tii hã. Pꞌop Hagä Do kawehëë däg kän baad nadoo do ji moo wät do hyb nꞌaa. Ti hyb nꞌaa hëd nꞌaa ji Pꞌop Hagä Do ky nꞌaa etyy nesaa do ji moo wät do hyb nꞌaa”, näng mä ta kyyh. “Tawꞌããts hẽ nesaa do ër moo bok. Baad hadoo do du nꞌaa tii”, näk mä ta wób. “Baad hadꞌop Pꞌop Hagä Doo, kametëëh tii hã”, näk mäh. Tii dꞌ mä ỹ ma mehetëk doo, sa nooh. Daap ramenyyh këh ỹ nꞌaa hã, ỹ raky nꞌaa rejãã. Pꞌop Hagä Do rejãã né da tii da hyb nꞌaa newëë doo, tii da herꞌoot doo!"
45,3,9,"Dooh baad hadoo pé Pꞌop Hagä Do matym gó ky nꞌaa hahỹỹhHỹỹ kä, ta wób sa bahä̃nh gꞌeeh ããh, Judah buuj, Pꞌop Hagä Do matym gó? Dooh, tabadꞌop hẽ. Nesaa do mejũũ sahõnh hẽ ji hã, Judah buuj, Judah buuj nadoo do na-ããj hẽ. Ỹ metä däg kän ta tii."
45,3,10,Tii da né hẽ takerii däk Pꞌop Hagä Do kyy kerih do hã:“Dooh baad hawät pé Pꞌop Hagä Do karẽn doo da! Dooh baad hadoo do hã hꞌyy kadawꞌuuh péh.Dooh Pꞌop Hagä Do hã hyb nꞌaa newëë péh.
45,3,12,
45,3,13,
45,3,14,
45,3,15,“Nayyw hẽ radejꞌëëp ta wób.
45,3,16,"Rahahõm hẽnh ragawatsꞌiik sahõnh hẽ,nesaa do ta wób rahoop ranꞌoo bä."
45,3,17,
45,3,18,Tii dꞌ Pꞌop Hagä Do kyyh.
45,3,19,"Hỹỹ kä, ër hapäh hahỹỹh: Sahõnh hẽ né hẽ Pꞌop Hagä Do ky nꞌaa jawꞌyyk do herꞌoot doo, ta kyyh herꞌoot doo, ta ky nꞌaa jawꞌyyk do gado däk do sa hã né hẽ ti tabaherꞌoot, Judah buuj hã ti tabaherꞌoot.Tëg nadꞌëëd is do 10 hanaa kerii däk doo, Judah ky nꞌaa na-ããj hẽ. Ti na-ããj hẽ baad nadoo do ramoo bong do tii. Tii dꞌ tawén hadoo, bag hẽnh sahõnh hẽ rababë däk hyb nꞌaa da Pꞌop Hagä Do matym gó. Dooh da sa kyy péh. Sahõnh hẽ badäk hahỹỹ hã habong do Pꞌop Hagä Do ky nꞌaa etyy da."
45,3,20,"Ti hyb nꞌaa, Pꞌop Hagä Do ky nꞌaa jawꞌyyk do mejũũ do ji moo wät do hã, dooh da baad hadoo pé Pꞌop Hagä Do matym gó. Tii dꞌ tawén hadoo, Pꞌop Hagä Do ky nꞌaa jawꞌyyk do Mosees hã kanꞌoo däk do hã ji hꞌyy kadawꞌuuh nesaa do ji hꞌyyb gó hanäng do hã."
45,3,21,"Ji hꞌyy kaꞌeeh do hyb nꞌaa baad ji hado däk Pꞌop Hagä Do matym gó ky nꞌaa hahỹỹhHỹỹ kä Pꞌop Hagä Do metä däk nyy da ji hajaa baad ji bahado däk ta matym gó. Mosees ky nꞌaa jawꞌyyk do mejũũ do ji ky daheeh do hyb nꞌaa nado tii. Ti hadoo né hẽ, Mosees ky nꞌaa jawꞌyyk doo, Pꞌop Hagä Do ky nꞌaa rod pꞌooj ub habong do na-ããj hẽ, raherꞌoot paa ta ti ky nꞌaa hã. Pꞌop Hagä Do anoo baad ji bahado däk ta matym gó, Jesus Kristo hã ji hꞌyy kaꞌeeh do hyb nꞌaa kä. Sahõnh hẽ né hẽ ta hã ky dahꞌeeh doo, baad rabahadoo da ta matym gó.Tahajaa na-ããj hẽ ji erii bä hahỹỹ da: “Pꞌop Hagä Do anoo baad ji bahado däk ta matym gó, baad hadꞌyyt hẽ Jesus Kristo badꞌoo do hyb nꞌaa. Sahõnh hẽ né hẽ ta hã ky dahꞌeeh doo, baad rabahadoo da ta matym gó.” Dooh Pꞌop Hagä Do asëëw bä ji mahang Judah buuj ji do bä, Judah buuj ji nado bä."
45,3,23,"Sahõnh hẽ né hẽ ramoo boo däk nesaa doo. Dawëë sahõnh hẽ rababoo däk takꞌëp baad hadoo do mahä̃nh, sa hã Pꞌop Hagä Do anoo do paawä.Takꞌëp hanäm do Pꞌop Hagä Do hꞌyyb däng Adãw hã tabanoo hyb nꞌaa, ta panaa hã na-ããj hẽ. Ta jawén, Adãw ky nadaheeh do hyb nꞌaa, dooh ta ti tagado wäd bä."
45,3,24,"Ti hado né paawä, bag hẽnh Pꞌop Hagä Do banoo baad sahõnh hẽ rabahado padëëk hỹỹ kä ta matym gó, takꞌëp ji wë taky enyym do hyb nꞌaa, Kristo Jesus ër hyb nꞌaa dajëp do hyb nꞌaa ër tedëëb wät do hyb nꞌaa nesaa do mahä̃nh."
45,3,25,"Ta Tꞌaah Pꞌop Hagä Do anꞌoo wät, ër wë Pꞌop Hagä Do kawajããn do ër hyb nꞌaa tabahoop hyb nꞌaa, ër hyb nꞌaa tadajëp hyb nꞌaa kä. Baad ër bahado däk hỹỹ kä Pꞌop Hagä Do matym gó, ër hyb nꞌaa Jesus dajëp ër ky dahé bä. Tii da Pꞌop Hagä Do wén dꞌoo, baad hadꞌop sahõnh hẽ tamoo wät doo, tametëëh hyb nꞌaa. Pꞌop Hagä Do sa hã tahyb nꞌaa bꞌaah do hyb nꞌaa, Kristo kajaa do pooj jé dooh tabaaj bä nesaa do ramoo bok do mabaj. Ta Tꞌaah Pꞌop Hagä Do wén nꞌoo däk, baad hadꞌop sahõnh hẽ tamoo wät doo, tametëëh hyb nꞌaa hỹỹ kä. Baad ub né hẽ Pꞌop Hagä Doo. Ti hadoo, baad rabahado padëëk na-ããj hẽ ta matym gó tanꞌoo bä, Jesus hã hꞌyy kaꞌeeh doo."
45,3,27,"Ti hyb nꞌaa, dooh hajaa pé ta hã hẽ tahꞌyy kasabé bä. Ji hã hẽ ji wén nahajaa ji hꞌyy kasabꞌee doo, dooh Mosees ky nꞌaa jawꞌyyk do ji ky daheeh do hyb nꞌaa tadoo do hyb nꞌaa baad ji bahado däk do Pꞌop Hagä Do matym gó. Kristo badꞌoo do hã ji hꞌyy kaꞌeeh do hyb nꞌaa baad ji wén hado däk ta matym gó. Ti hyb nꞌaa dooh ji haja bä ji hã hẽ ji hꞌyy kasabé bä. Ỹỹ. Ji hꞌyy kaꞌeeh do hyb nꞌaa baad ji bahado däk Pꞌop Hagä Do matym gó, dooh Mosees ky nꞌaa jawꞌyyk do ji ky daheeh do hyb nꞌaa tado bä."
45,3,29,Judah buuj hadꞌyyt nado Pꞌop Hagä Do bagꞌããs. Sahõnh hẽ ta wób na-ããj hẽ né hẽ tabagꞌããs.
45,3,30,"Sét ub Pꞌop Hagä Doo. Baad rabahado padëëk tanꞌoo bä ta matym gó Judah buuj ta hã hꞌyy kaꞌeeh doo, Judah buuj nadoo do ta hã hꞌyy kaꞌeeh do na-ããj hẽ."
45,3,31,"Tii dꞌ tahadoo do hyb nꞌaa, dooh apäh ji karẽn wät ta ky nꞌaa jawꞌyyk do Mosees hã kanꞌoo däk do paa ỹ hanäng pé gꞌeeh? Dooh. Ti bahä̃nh ër ky daheeh hỹỹ kä ta ky nꞌaa jawꞌyyk doo."
45,4,1, näng kerih doo.
45,4,4,"Hỹỹ kä, ji moo wät do ky nꞌaa gó bë ỹ maherꞌoot: Ji moo wäd wät do hyb nꞌaa ji gado bä ji moo wät do säm, tii bä ta säm ji gadoo doo, dooh daap hẽ ji gadoo do tado bä tii. Dooh bag hẽnh ji gadoo do tado tii. Ji moo wät do säm né hẽ tii. Ti hadoo baad ji hado däk do hã Pꞌop Hagä Do matym gó. Baad ji bahado däg bä paawä baad hadoo do ji moo wät do hyb nꞌaa, tii bä dooh bag hẽnh tado wäd bä paawä tii."
45,4,5,"Pꞌop Hagä Do né hẽ ti hanoo, baad rabahado padëëk baad nadoo do paah. Ta hã hꞌyy kaꞌeeh doo, tahꞌyy kaꞌeeh do hyb nꞌaa né hẽ baad tabahado däk ti Pꞌop Hagä Do matym gó, ta ky nꞌaa jawꞌyyk do mejũũ do tamoo wät do hyb nꞌaa nado."
45,4,6,"Tii dꞌ né hẽ Dawi makũ baherꞌoot paah. Ky nꞌaa kedëng mäh, baad hadoo do ramoo bok do hyb nꞌaa nado baad hado däk do Pꞌop Hagä Do matym gó. Hahỹỹ da mꞌ Dawi kyyh Saaw-Mo hã kerih doo: "
45,4,9,"Ỹ eaanh hỹỹ kä, jããm hẽ sa masuuj noo byyh kehõk do ti ky nꞌaa kedëng gꞌeeh? Dooh. Judah buuj nadoo doo, sa masuuj noo byyh kanehõk doo, ti na-ããj hẽ raky nꞌaa kedëng. Abaraãm hꞌyy kaꞌeeh do hyb nꞌaa né hẽ baad tawén hado däk Pꞌop Hagä Do hã, ër ky hadoo paah."
45,4,10,"Bë hyb nꞌaa newë, ny noo gó baad Abaraãm hado däk Pꞌop Hagä Do matym gó? Ta masuuj noo byyh gahõk jawén paa bä, ta masuuj noo byyh tagahõk do pooj jé? Ti pooj jé né hẽ, dooh ta jawén tado bä."
45,4,11,"Ta jawén tii, Abaraãm hã takanꞌoo däk sa masuuj noo byyh kahõk do heen nꞌaa. Ta masuuj noo byyh kanahõk nä bä, Pꞌop Hagä Do hã tahꞌyy kaꞌeeh do hyb nꞌaa baad tabahado däk do metëë nꞌaa tii. Ti hyb nꞌaa, sahõnh hẽ sa masuuj noo byyh kanehõg né paawä, Pꞌop Hagä Do hã rahꞌyy kaꞌeeh do hyb nꞌaa baad rabahado padëëk do Pꞌop Hagä Do matym gó, sa wahë makũ hado däk Abaraãm."
45,4,12,"Sahõnh hẽ sa masuuj noo byyh kehõk doo, Abaraãm masuuj noo byyh kanahõk nä bä hꞌyy kaꞌeeh doo da hꞌyy kaꞌeeh doo, ti na-ããj hẽ Abaraãm panaa."
45,4,13,"Dooh Mosees ky nꞌaa jawꞌyyk do raky daheeh do hyb nꞌaa tado bä, Abaraãm hã, Abaraãm panaa hã na-ããj hẽ, Pꞌop Hagä Do ky nꞌaa enooh sahõnh hẽ badäk hahỹ ta danäh rabahadoo hyb nꞌaa. Dooh. Ta ti Pꞌop Hagä Do wén ky nꞌaa enooh sa hã, ta hã rahꞌyy kaꞌeeh do hyb nꞌaa baad rabahado padëëk Pꞌop Hagä Do matym gó hyb nꞌaa tii. "
45,4,14,"Mosees ky nꞌaa jawꞌyyk do hã daab ꞌyyp do rado bä paawä ti Abaraãm hã taky nꞌaa eno däk do gadoo doo, tii bä daap hẽ paawä ji hꞌyy kaꞌeeh doo, daap hẽ na-ããj hẽ paawä tii bä Pꞌop Hagä Do ky nꞌaa enooh do paah. Dooh Mosees ky nꞌaa jawꞌyyk do ji ky daheeh do hyb nꞌaa Pꞌop Hagä Do ky nꞌaa enooh do ji gadoo ỹ wén näng, nesaa do hã Mosees ky nꞌaa jawꞌyyk do ji taky nꞌaa etyy do hyb nꞌaa. Ji tawén ky nꞌaa etyy, baad ji nahajaa do hyb nꞌaa ji ky dahé bä. Tanyy bä ky nꞌaa jawꞌyyk doo, ji ky nadahé hadꞌyyt hẽ né hẽ ta mahang."
45,4,16,"Ti hyb nꞌaa kä, ji hꞌyy kaꞌeeh do hyb nꞌaa né hẽ Pꞌop Hagä Do ky nꞌaa enooh do ji gadoo. Jããm hẽ takꞌëp ji wë Pꞌop Hagä Do ky enyym do hyb nꞌaa tii. Tii dꞌ tawén hadoo, sahõnh hẽ Abaraãm panaa ragadoo hyb nꞌaa Abaraãm hã Pꞌop Hagä Do ky nꞌaa eno däk do paah. Tii bä Mosees ky nꞌaa jawꞌyyk do hapäh do Jesus hã hꞌyy kaꞌeeh do ragadoo tii. Ta wób, Judah buuj nadoo doo, Abaraãm hꞌyy kaꞌeeh doo da hꞌyy kaꞌeeh doo, ti na-ããj hẽ ragadoo. Sahõnh hẽ Pꞌop Hagä Do hã hꞌyy kaꞌeeh do sa wahë makũ ti Abaraãm. näng mäh. Ër yb né hẽ ti Abaraãm, Pꞌop Hagä Do Abaraãm hꞌyy kahaꞌeeh do matym gó. Ti né hẽ Pꞌop Hagä Doo, dejëp do hedꞌëëp doo. Ti né hẽ ky nꞌaa enooh badoh nä doo."
45,4,20,"Dooh taky sëëw bä ta hã Pꞌop Hagä Do ky nꞌaa enooh doo. Takꞌëp Pꞌop Hagä Do hã tahꞌyy kae däk. Ta hã tahꞌyy kaꞌeeh doo me tawehëë däk Pꞌop Hagä Doo. Pꞌop Hagä Do hajaa né hẽ tamoo wäd bä taky däng doo, baad Abaraãm bahapëë däg kän ta hꞌyyb gó."
45,4,22,"Ti hyb nꞌaa né hẽ baad tawén hado däk Pꞌop Hagä Do matym gó Pꞌop Hagä Do anꞌoo bä, takerii däk do né hẽ."
45,4,23,"Abaraãm hyb nꞌaa hadꞌyyt nado takerii däk ta tii. Takerii däk ër hyb nꞌaa na-ããj hẽ, ëër, baad ta matym gó hado däk doo, Pꞌop Hagä Do mo hajꞌaa. Takerii däk ër hyb nꞌaa, Jesus ër wahë nꞌaa dejëp do mahang taganä wät hanoo do hã hꞌyy kaꞌeeh doo."
45,4,25,"Jesus né ti nesaa do ër hꞌyyb tym gó hanäng do hyb nꞌaa dajëb hã kanꞌoo däk do paah. Jesus né ti dejëp do mahang ganä wät do Pꞌop Hagä Do anꞌoo bä, baad ër bahado däk hyb nꞌaa kä Pꞌop Hagä Do matym gó."
45,5,1,"Pꞌop Hagä Do najiis ër bahado däk do ky nꞌaa hahỹỹhTi hyb nꞌaa kä, baad ër bahado däk do hyb nꞌaa kä Pꞌop Hagä Do matym gó ta hã ër hꞌyy kaꞌeeh do hyb nꞌaa, Pꞌop Hagä Do najiis ër bahado däk hỹỹ kä. Dooh ta majĩĩ ër hado boo bä. Ër Wahë Nꞌaa Jesus Kristo hyb nꞌaa tii."
45,5,2,"Ër hꞌyy kaꞌeeh do hyb nꞌaa Kristo anꞌoo däk, papuuj gó, hꞌyyb nyyw gó ër babok hyb nꞌaa kä, Pꞌop Hagä Do ër wë ky enyym do matym gó. Tsebee gó baad ër gada Pꞌop Hagä Do kabajꞌaa do ër gadoo ta sii."
45,5,3,"Ti hyb nꞌaa hadꞌyyt nado ër tsebé. Baad nadoo do ër ahob bä, ër tsebé na-ããj hẽ. Ër hapäh, baad nadoo do ji ahoop doo, nayyw hẽ ji hꞌyy ganajëë hõm tanꞌoo bä. Nayyw hẽ ji hꞌyy ganajëë hõm doo, baad Pꞌop Hagä Do hã ji bawäd däg hadꞌyyt hẽ tanꞌoo bä. Baad ji bawäd däk do hyb nꞌaa, baad ji gadaa kän baad hadoo do ji gadoo do ta jawén."
45,5,5,"Ta jawén ër gadoo do baad ër gada do hyb nꞌaa, dooh da ër hꞌyy ketón bä ër gadoo do hã, baad ër hꞌyyb tym gó Pꞌop Hagä Do kamahä̃n do bawäd däk do hyb nꞌaa. Ta Sahee ër hꞌyyb tym gó tabawäd däk Pꞌop Hagä Do anꞌoo bä do hyb nꞌaa tii."
45,5,6,"Bë hegãã, Pꞌop Hagä Do hꞌyyb däng do noo gó, ër nahaja bä ër daaj hẽ ër kedëëb bä, Kristo dajëp nesaa do moo hebꞌooh do sa hyb nꞌaa."
45,5,7,"Dooh nayyw hẽ ji awꞌyyt pé baad hawät do see hyb nꞌaa dajëp péh. Ti hado né paawä ji awꞌyyt apäh ky enyym do see hyb nꞌaa dajëp péh. Tii dꞌ nado Pꞌop Hagä Do hã! Hahỹỹ da Pꞌop Hagä Do metëëh ër takamahä̃n doo: Kristo dajëp ër hyb nꞌaa, nesaa do ër bahadoo nä noo gó."
45,5,9,"Hỹỹ kä, baad ër bahado däk do hyb nꞌaa Pꞌop Hagä Do matym gó, Kristo ër hyb nꞌaa tadajëp do hyb nꞌaa, baad né hẽ ër da tedꞌëëp nesaa do hã ji taky nꞌaa etyy do mahä̃nh."
45,5,10,"Pꞌop Hagä Do majĩĩ ër bahadoo nä noo gó, ta najiis ër bahado däg kän tanꞌoo bä, ër hyb nꞌaa ta Tꞌaah dajëp do hyb nꞌaa. Ti bahä̃nh hỹỹ kä ër da tedꞌëëp banesaa hẽnh ër ahõm mahä̃nh, ta najiis ër bahado däk do hyb nꞌaa kä. Tii dꞌ tawén hadoo, taganä wät do jawén paa bä, pꞌaa hẽnh Kristo bawäd däk do hyb nꞌaa."
45,5,11,"Pꞌop Hagä Do ãã jꞌaa etsë, Jesus Kristo ër Wahë Nꞌaa hyb nꞌaa. Jesus Kristo hyb nꞌaa né hẽ Pꞌop Hagä Do najiis ër bahado däk. Ta hyb nꞌaa, dooh Pꞌop Hagä Do majĩĩ ër do boo bä."
45,5,12,"Adãw ky nꞌaa Kristo ky nꞌaa daheeh hahỹỹhSét hẽ ajꞌyy nesaa do du nꞌaa badäk hahỹỹ bä.Adãw tii. Nesaa do hyb nꞌaa kä, dajëb du däk. Tii bä sahõnh hẽ badäk hahỹỹ bä hajꞌeenh do sa wë dajëb banyy däg kän, nesaa do sahõnh hẽ ramoo boo däk do hyb nꞌaa."
45,5,14,"Dooh né paawä taketsén bä nesaa do ti noo gó, radejëp né hẽ. Adãw bä naa, Mosees bawät bä kä, sahõnh hẽ radejëp. Dooh né paawä sa wób Pꞌop Hagä Do mejũũ do raky nadahé bä Adãw badꞌoo do paa da, radejëp né hẽ. Kristo, ta jawén kajaa do hãd hadoo ti Adãw, pawóp hadoo do radu nꞌaa do hyb nꞌaa ji wë ratabꞌëës doo. Tii dꞌ tahado né paawä, baad hadoo doo, bag hẽnh ër gadoo do Kristo du nꞌaa doo, dooh Adãw ky nadaheeh do hyb nꞌaa tadu nꞌaa do hadoo tahado bä. Sét hẽ ajꞌyy ky nadaheeh do hyb nꞌaa hajõk do hã dajëb banyy däg kän. Ti bahä̃nh hỹỹ kä Pꞌop Hagä Do ji wë taky enyym do tabës hajõk do sa wë. Ji matym nꞌaa bag hẽnh ji hã kanoo do na-ããj hẽ tabës hajõk do sa hã, sét hadoo doo, Jesus Kristo, ky enyym do hyb nꞌaa ër wë. Bag hẽnh Pꞌop Hagä Do anoo do ji hã, dooh Adãw du nꞌaa do hadoo do tahado bä. Sét hẽ nesaa do Adãw moo wät doo, nesaa do hã ji Pꞌop Hagä Do ky nꞌaa etyy tanꞌoo bä. Tii dꞌ nado bag hẽnh Pꞌop Hagä Do ji hã tanoo do hã. Hajõõ nuu me badäk hahỹỹ bä habong do Pꞌop Hagä Do raky nadaheeh do jawén paa bä, taky enyym doo gó bag hẽnh ji hã Pꞌop Hagä Do anoo ji matym nꞌaa, baad ji bahado däk Pꞌop Hagä Do matym gó hanoo doo. Sét hẽ hadoo do ky nadaheeh do hyb nꞌaa, dajëb jꞌaa ketsë paa ji hã. Hỹỹ kä sét hadoo do see hyb nꞌaa, Jesus Kristo hyb nꞌaa, baad ër da jꞌaa ketsë nesaa do hã kä badäk hahỹỹ bä ër babok bä. Ër tii kä takꞌëp ji wë Pꞌop Hagä Do ky enyym do gadoo doo. Ër tii kä baad hado däk do Pꞌop Hagä Do matym gó kä. Sét hẽ ajꞌyy ky nadaheeh do hyb nꞌaa, sahõnh hẽ raky nꞌaa kety däk paa dajëb hã. Ti hadoo na-ããj hẽ sét hẽ, Kristo, baad hadoo do tamoo wät do hyb nꞌaa,Ji hyb nꞌaa tadajëp do tii, baad hadoo do tamoo wät doo . sahõnh hẽ rahajaa baad rabahado padëëk Pꞌop Hagä Do matym gó, rabedëb hadꞌyyt hẽ hyb nꞌaa kä Pꞌop Hagä Do pa kä. Sét hẽ ky nadaheeh do hyb nꞌaa, sahõnh hẽ baad nadoo do moo hebꞌooh do rabahado padëëk. Ti hadoo na-ããj hẽ, sét hẽ ky daheeh do hyb nꞌaa, hajõk baad rabahado padëëk da Pꞌop Hagä Do matym gó."
45,5,20,"Hỹỹ kä Mosees ky nꞌaa jawꞌyyk do hã. Ta ti tawén kanꞌoo däk, ji bahapäh hyb nꞌaa nyy da takꞌëp baad nadoo tabahadoo nesaa do ji moo wät doo. Nesaa do kahꞌũũm noo gó, ti bahä̃nh Pꞌop Hagä Do ji wë taky enyym do kahũũm kän. Nesaa do mejõ hadꞌyyt hẽ paa ji hã. Dajëb tamanaa ji wë. Hỹỹ kä, ti bahä̃nh Pꞌop Hagä Do ji wë taky enyym do wén kahũũm kän, taky enyym do jꞌaa ketsë hyb nꞌaa kä. Pꞌop Hagä Do ji wë taky enyym do ër tamejũũ hỹỹ kä, baad ër bahado däk hyb nꞌaa Pꞌop Hagä Do matym gó. Ër edëb hadꞌyyt do tamanaa ër wë, Jesus Kristo ër Wahë Nꞌaa hyb nꞌaa."
45,6,1,"Nesaa do hã ër dejëp Kristo sii ky nꞌaa hahỹỹhNesaa do kahꞌũũm bä kä, ti bahä̃nh Pꞌop Hagä Do ji wë taky enyym do kahũũm kän, näng ỹỹh. Tawꞌããts hẽ gꞌeeh nesaa do ër moo bok nä, ër wë Pꞌop Hagä Do ky enyym do kahꞌũũm hyb nꞌaa, ỹ hanäng pé gꞌeeh tii?"
45,6,2,"Dooh. Dooh né tawꞌããts hẽ tado bä tii. Ër dajëp paa nesaa do hã. Ti hyb nꞌaa, tawꞌããts hẽ nado nesaa doo gó ër aboo nä bä."
45,6,3,"Dooh gꞌeeh bë hapëë bä sahõnh hẽ Jesus häd gó ër nu kemuun bong doo, séd ër hꞌyyb hedo däk Kristo Jesus dajëp do hã? Ër dajëp hadoo ta sii."
45,6,6,"Bꞌaa hã takepëëm däk Kristo sii ër hꞌyyb säg Adãw hana doo, ër hꞌyyb säg hejój gawatsig hõm hyb nꞌaa, nesaa do ër hã tamanejõ wät hyb nꞌaa kä sa kariw nꞌaa sa karom mejũũ doo da."
45,6,7,"Tii dꞌ tawén hadoo, dooh nesaa do haja wäd do hyb nꞌaa dejëp do hã tamejõ bä."
45,6,8,"Hỹỹ kä, Kristo sii ër dejëp do hyb nꞌaa hadoo, ta sii ër babok na-ããj hẽ baad ër gada.Papuuj hadoo do ji bawät do Kristo sii, badäk hahỹỹ bä tadu doo né paawä ta hã ër hꞌyy kaꞌeeh noo gó naa, ti awät nä ër gadoo do hỹ pong jé ër hub papuuj nadajëp doo."
45,6,9,"Kristo ganä wät do hyb nꞌaa, dooh tadajëb wäd bä kä, ër bahapäh. Dooh dajëb haja wäd bä Kristo."
45,6,10,"Sét nuu me paa Kristo dajëp, nesaa do ër moo bok do hejój tagawatsꞌiik hyb nꞌaa. Dooh hyb nꞌaa tadajëb wät péh. Taganä wäd kän. Tawäd hadꞌyyt hỹỹ kä, Pꞌop Hagä Do tawehꞌëëh hyb nꞌaa kä. Ti hadoo né da bëëh. Tawꞌããts hẽ hahỹỹ da bë hyb nꞌaa newë: “Ỹ dajëb wät nesaa do ji moo hewꞌëët do hã. Kristo Jesus hã ỹ hꞌyy kata däk do hyb nꞌaa, Pꞌop Hagä Do ỹ wehꞌëëh hyb nꞌaa ỹ bawäd hadꞌyyt hỹỹ kä”, näk da bëëh, bë hꞌyyb gó."
45,6,12,"Ti hyb nꞌaa kä, bë anꞌoo manä nesaa do bë moo hewꞌëët do paa badäk hahỹỹ bä bë hub nꞌaa tamejõ bä. Bë ky dahé manä nesaa do bë hub karẽn doo."
45,6,13,"Bë anꞌoo manä nesaa do hã bë moo hedoo doo, bë tsyym hedoo doo, bë hub hedoo do na-ããj hẽ. Bë anꞌoo manä baad nadoo do ta tii me bë moo bok. Bë genä bong hadoo dajëb moo gó naa. Ti hyb nꞌaa, tawꞌããts hẽ bë daaj hẽ bë kanꞌoo däg Pꞌop Hagä Do karẽn doo da bë babok hyb nꞌaa. Tawꞌããts hẽ Pꞌop Hagä Do hã bë anꞌoo bë moo hedoo doo, bë tsyym hedoo doo bë hub na-ããj hẽ, baad hadoo do ta tii me bë moo bok hyb nꞌaa kä."
45,6,14,"Ta ti ỹ wén herꞌoot, dooh nesaa do ji hꞌyyb säg karẽn do bë hã tamejõ wäd bä, dooh Mosees ky nꞌaa jawꞌyyk do bë tahꞌyyb mahũũm wät do hyb nꞌaa. Pꞌop Hagä Do ji wë taky enyym do ti bë tahꞌyyb mahũũm kän hỹỹ kä."
45,6,15,"Hỹỹ kä ẽnh, tahajaa gꞌeeh nesaa do ër moo boo nä bä pꞌaa hẽnh, dooh wäd Mosees ky nꞌaa jawꞌyyk do ër tahꞌyyb mahũũm wäd do hyb nꞌaa, Pꞌop Hagä Do ji wë taky enyym do ji tahꞌyyb mahũũm kän do hyb nꞌaa? Dooh. Dooh tawꞌããts hẽ tado bä tii."
45,6,16,"Baad bë bahapäh ti hahỹỹh: Ta hã bë ky daheeh doo, ta ti bë kariw nꞌaa hadoo. Ta karom bëëh. Nesaa do ji hꞌyyb säg karẽn do karom bë do bä, bë da dajëp.Nesaa do ji hꞌyyb säg karẽn do karom ji do bä, dooh Pꞌop Hagä Do wë ji nu dëë bä, tahanäng pé ti bë da dajëp . Pꞌop Hagä Do karom bë do bä, Pꞌop Hagä Do bë da tagadoo ta wë, baad däg bë ta matym gó tanꞌoo bä."
45,6,17,"Pꞌop Hagä Do ỹ jꞌaa etsë, pooj jé nesaa do ji hꞌyyb säg karẽn do karom bë bahado né paawä, bë hꞌyyb gó naa bë ky dahé däk hỹỹ kä bë ãã ma metꞌëëg wät doo. Baad bë baboo däk. Dooh nesaa do ji hꞌyyb säg karẽn do bë hã tamejõ wäd bä. Baad hadoo do Pꞌop Hagä Do karẽn do karom bë hỹỹ kä."
45,6,19,"Sa kariw nꞌaa ky nꞌaa gó, sa karom ky nꞌaa gó, bë ỹ maherꞌoot, nayyw hẽ ganahoot do hyb nꞌaa bë hã, bë daaj hẽ bë hꞌyyb nahejooj nä do hyb nꞌaa. Pꞌooj ub, bë moo hedoo doo, bë tsyym hedoo doo, ta see hedoo do na-ããj hẽ bë anoo paah, nu meby nꞌaa näng doo, ky nꞌaa jawꞌyyk do nanoo do bë moo bok hyb nꞌaa ta tii me. Nesaa do karom hadoo paa bëëh. Bë anꞌoo hỹỹ kä bë moo hedoo doo, bë tsyym hedoo doo, bë né hẽ, baad hadoo do Pꞌop Hagä Do karẽn do bë moo bok hyb nꞌaa ta tii me, tsyt hẽ, nesaa do mahä̃nh, Pꞌop Hagä Do wë bë babok hyb nꞌaa kä."
45,6,20,"Pooj jé, nesaa do ji hꞌyyb säg karẽn do karom bë bahadoo noo gó, dooh baad hadoo do Pꞌop Hagä Do karẽn do mejõ bä bë hã."
45,6,21,"Hꞌëëd baad hadoo do bë gadoo ti noo gó ta ti hedoo do hanaa, ta hyb nꞌaa hỹỹ kä bë nu mebyng doo? Dooh baad hadoo do bë gado bä ta ti hedoo do hanaa. Ji dajëp, banesaa hẽnh ji ahõm ta ti anꞌoo bä!"
45,6,22,"Hỹỹ kä, dooh nesaa do bë hã tamejõ wäd bä. Baad bë baboo däg kän. Pꞌop Hagä Do karom bë bahado däk. Tsyt hẽ, baad Pꞌop Hagä Do wë bë baboo däk ta ti anꞌoo bä. Ti hyb nꞌaa hỹ pong jé Pꞌop Hagä Do pa kä bë da aboo hadꞌyyt hẽ."
45,6,23,"Banesaa hẽnh, dawëë Pꞌop Hagä Do mahä̃nh ji hꞌyyb tym bawäd hadꞌyyt hẽ, baad nadoo do ji moo wät do säm. Tii dꞌ nado ji matym nꞌaa Pꞌop Hagä Do ji hã tanoo doo. Hỹ pong jé, ta pa hadꞌyyt hẽ ji bawät Pꞌop Hagä Do anꞌoo bä, ër wahë nꞌaa Kristo Jesus hã ër hꞌyy kata däk do hyb nꞌaa."
45,7,1,"Dooh Mosees ky nꞌaa jawꞌyyk do tado wäd bä ër hã mejũũ do ky nꞌaa hahỹỹhWakãn haa hedoo doo, bëëh, Mosees ky nꞌaa jawꞌyyk do hapäh do hã ỹ maherꞌoot. Ti hyb nꞌaa bë hapäh né hẽ hahỹỹh: Ta ky nꞌaa jawꞌyyk do jããm hẽ ji hã tamejũũ, ji edëp nä bä."
45,7,2,"Ỹỹnh katꞌëë däk do ky nꞌaa gó bë ỹ maherꞌoot: Ta patug bawät nä bä, dooh ta ky nꞌaa jawꞌyyk do anꞌoo bä ta see hã takatꞌëë bä. Ta patug dajëp bä kä, tii bä dooh ta ky nꞌaa jawꞌyyk do geä̃m wäd bä."
45,7,3,"Ti hyb nꞌaa kä, ajꞌyy see hã takatꞌëë bä paawä ta patug bawät nä bä, “Nesaa do moo hewꞌëët doo, ta patug nadoo do sii haỹỹh doo”, ramaneëënh tii bä ta ti ỹỹnh. Tii dꞌ nado ta patug dajëb bä. Ta patug dajëp jawén paa bä, dooh ta ky nꞌaa jawꞌyyk do geä̃m wäd bä ta see tagatꞌëë bä. Ta patug dajëp bä kä, dooh nesaa do moo hewꞌëët doo, ta patug nadoo do sii haỹỹh do tado wäd bä, ta see hã ỹỹnh katꞌëë bä."
45,7,4,"Ti hyb nꞌaa kä, wakãn haa hedoo doo, bë na-ããj hẽ bë dajëp paa hadoo Mosees ky nꞌaa jawꞌyyk do hã Kristo sii, Pꞌop Hagä Do anꞌoo bä. Tii dꞌ tawén hadoo, ta see hã bë hꞌyy kata däk hyb nꞌaa hỹỹ kä. Kristo, dejëp do mahang ganä wät do hã bë hꞌyy kata däk hyb nꞌaa, baad hadoo do Pꞌop Hagä Do wehꞌëëh do ër moo bok hyb nꞌaa kä."
45,7,5,"Pooj jé, ër hꞌyyb säg karẽn doo da ër babok noo gó, nesaa do takꞌëp ër hꞌyyb karẽn doo, ta ky nꞌaa jawꞌyyk do nanoo do hyb nꞌaa takꞌëp ji karẽn doo, awät né paa ër hã. Nesaa do dajëb hanoo do ër moo bok ti noo gó."
45,7,6,"Hỹỹ kä, ër dajëb wät do hyb nꞌaa Mosees ky nꞌaa jawꞌyyk do ër tamesoo do paa hã, dooh Mosees ky nꞌaa jawꞌyyk do ër hã tamejõ wäd bä. Papuuj gó Pꞌop Hagä Do wë ër moo bok hỹỹ kä, ta Sahee ër tahꞌyyb mahũũm do hyb nꞌaa. Dooh pooj jé ji bahedꞌoo doo da, ky nꞌaa jawꞌyyk do hã takerii däk doo da tado wäd bä, Pꞌop Hagä Do wë ër moo bok doo."
45,7,7,"Nyy dꞌ ỹ hanäng pé tii? Nesaa gꞌeeh Pꞌop Hagä Do ky nꞌaa jawꞌyyk do Mosees hã kanꞌoo däk doo? Dooh. Dooh nesaa do tado bä. Mosees ky nꞌaa jawꞌyyk do tanado bä paawä, dooh ji hapëë bä paawä ny hadoo do nesaa do Pꞌop Hagä Do matym gó. Dooh paawä ji hapëë bä baad nado ji hꞌëëd nadoo do hã ji hꞌyyb däk doo, “Mahꞌyyb däg manä a da hadoo do ma hã” Dew- ta ky nꞌaa jawꞌyyk do naherꞌood bä paawä."
45,7,8,"Ti hadoo né hẽ, nesaa do tyw nꞌaa esóts kän, tii bä hajõng baad nadoo do ji hꞌyy karẽn do hedoo do hã ji hꞌyyb däg däk tanꞌoo bä, “Mahꞌyyb däg manä a hꞌëëd nadoo do hã”, ta ky nꞌaa jawꞌyyk do mejũũ do hyb nꞌaa. Ky nꞌaa jawꞌyyk do badoo bä nesaa do hã ji moo geꞌỹỹm doo, tii bä dooh nesaa do ji tahꞌyyb tatug bä."
45,7,9,"Pooj jé, Mosees ky nꞌaa jawꞌyyk do mejũũ do hã ỹ hꞌyy ganahoot nä bä, dooh ỹ hyb nꞌaa pꞌeed bä ỹ bawät doo. Ta jawén, ta ky nꞌaa jawꞌyyk do ỹ bahapäh bä kä, nesaa do banyy däg kän hëp ỹ tym gó. Tii bä ỹ dajëb wät hadoo, dawëë Pꞌop Hagä Do mahä̃nh ỹ bawäd kän, ỹ hanäng pé tii. Pꞌop Hagä Do mejũũ doo, ta hã ji edëb hadꞌyyt hẽ paawä ji ky dahé bä, dajëb tamana kän wë ỹỹ, tii bꞌ ỹ bahapëë däk."
45,7,11,"Hahỹỹ da tii: Nesaa do ji hꞌyyb gó hanäng do ỹ tawadii. Ỹ hajaa, ỹ edꞌoo, ỹ ky daheeh Pꞌop Hagä Do ky nꞌaa jawꞌyyk do Mosees hã kanꞌoo däk doo, Pꞌop Hagä Do pa ỹ bawäd hadꞌyyt hẽ hyb nꞌaa ta jawén. Tii bä, ỹ nahajaa do hyb nꞌaa tii, dajëb hã ỹ ky nꞌaa kety däg kän, dawëë Pꞌop Hagä Do mahä̃nh ỹ ketyn hõm. Ti hyb nꞌaa, nesaa do ỹ tawadii ta tii hã, ỹ wén näng."
45,7,12,"Ti hyb nꞌaa kä, dooh nesaa do tado bä Pꞌop Hagä Do ky nꞌaa jawꞌyyk do Mosees hã kanꞌoo däk doo. Tsyt hẽ, nesaa do mahä̃nh tii. Tsyt hẽ, nesaa do mahä̃nh Pꞌop Hagä Do mejũũ doo. Baad hadꞌop do tii. Tawꞌããts hẽ tii."
45,7,13,"Tii dꞌ tahadoo do hyb nꞌaa, baad hadoo do anꞌoo bä gꞌeeh ỹ dajëb kän hadoo, dawëë Pꞌop Hagä Do mahä̃nh ỹ bawäd däk? Dooh. Dooh ta ti tado bä ta ti hanoo doo. Nesaa do tii, tahana ỹ dajëp, dawëë Pꞌop Hagä Do mahä̃nh ỹ bawäd däk doo. Baad hadoo do ỹ bahapäh bä kä, nesaa do ỹ tahꞌyyb tatug wät baad hadoo do ỹ ky nadaheeh hyb nꞌaa, nesaa do nasꞌaa né hẽ ji bahapëë däk hyb nꞌaa kä. Ti hyb nꞌaa kä, takꞌëp nasꞌaa né hẽ nesaa doo, Pꞌop Hagä Do mejũũ do metä däk."
45,7,14,"Dooh Mosees ky nꞌaa jawꞌyyk do hanaa tado bä nesaa doo. Pꞌop Hagä Do Sahee hanaa né hẽ Mosees ky nꞌaa jawꞌyyk doo, ër hapäh. Tii dꞌ nado ỹỹh. Badäk hahỹỹ bä naa ỹỹh, ji daaj hẽ ji karẽn do jawén hawät doo. Nesaa doo, kariw ỹ nꞌaa hadoo. Takꞌëp tamejõ hadꞌyyt hẽ hã ỹỹ.Tëg nadꞌëëd is do 14 bä naa, tëg nadꞌëëd is do 23 tadu däk bä, Paw-Ro herꞌoot doo, ti hadoo né hẽ sahõnh hẽ ji hã. Ër daaj hẽ, dooh ër haja bä ër moo boo bä Pꞌop Hagä Do karẽn doo. Jããm hẽ Kristo hã ji hꞌyy kata däg bä, baad ji bahado däk Pꞌop Hagä Do matym gó."
45,7,15,"Dooh ỹ hꞌyy ganyy bä ỹ bahedꞌoo do hã. Ỹ karẽn do ỹ moo wät doo, dooh ỹ moo hewëëd bä. Takꞌëp ỹ ganenꞌaak doo, ti né ti ỹ moo wät doo."
45,7,16,"Ỹ kanarẽn do ỹ moo wät do tahadoo do hyb nꞌaa, tii bä, “Te hub né hẽ, baad ub Pꞌop Hagä Do ky nꞌaa jawꞌyyk doo”, näng ỹỹh."
45,7,17,Dooh ỹ tado wäd bä ta ti baad nadoo do moo wät doo. Nesaa do hëp ỹ tym gó hawät do ti ta ti moo wät doo.
45,7,18,"Ỹ hapäh né hẽ, dooh baad hadoo pé hëp ỹ säg gó hawät péh. Ta ti ỹ wén hapäh, ỹ karẽn né hẽ paawä baad hadoo do ỹ moo wät, dooh ỹ haja bä."
45,7,19,"Baad hadoo do ỹ karẽn do nado ti ỹ moo hewꞌëët doo. Ỹ kanarẽn doo, nesaa doo, ti ti ỹ moo wäd hadꞌyyt hẽ."
45,7,20,"Hỹỹ kä, ỹ kanarẽn do tado bä ti ỹ moo hewꞌëët doo, dooh ỹ tado wäd bä ta ti moo wät doo. Nesaa do hëp ỹ tym gó hawät do moo wät ti ta tii."
45,7,21,"Ti hyb nꞌaa kä, hahỹỹ da hëp ỹỹ gó awäd hadꞌyyt hẽ ỹ bahapäh: Baad hadoo do ỹ karẽn bä ỹ moo wäd paawä, nesaa do hëp ỹỹ gó takametëëh, ỹ tahewaat, baad hadoo do ỹ moo nawät hyb nꞌaa."
45,7,22,"Hëp ỹỹ gó Pꞌop Hagä Do ky nꞌaa jawꞌyyk do ỹ genꞌaak. Ti hadoo né hẽ, hã ỹỹ hẽ awät na-ããj hẽ, ỹ hapäh, hejój see péh, baad hadoo do ỹ hyb nꞌaa newëë do ỹ genꞌaak do majĩĩ hadoo doo. Nesaa do hëp ỹỹ gó hanäng do ỹ moo wäd hadꞌyyt hẽ tanꞌoo bä tii. Ỹ tamaso hadꞌyyt hẽ tii hã."
45,7,24,"Takꞌëp baad nado né hẽ ỹỹh! Jaa ỹ hedꞌëëp da dajëb hejój mahä̃nh hup ỹỹ gó hawät doo? Pꞌop Hagä Do wë ỹ tsebé. Ti né ti ỹ hedꞌëëp doo, ër Wahë Nꞌaa Jesus Kristo hyb nꞌaa.Ti hyb nꞌaa kä, hahỹỹ da ti hã ỹỹ ỹ hapäh doo: Hëp ỹỹ gó ỹ karẽn ỹ ky daheeh Pꞌop Hagä Do ky nꞌaa jawꞌyyk doo. Ti hadoo né hẽ, nesaa do ji moo hewꞌëët do hejój karẽn do hëp ỹ säg moo wät.?"
45,8,1,"Baad ji bawäd hadꞌyyt hẽ Pꞌop Hagä Do wë ta Sahee anꞌoo bä ky nꞌaa hahỹỹhTi hyb nꞌaa kä, dooh Pꞌop Hagä Do ky nꞌaa ety wäd bä kä banesaa hẽnh jé Kristo Jesus hã hꞌyy kata däk doo. Banesaa hẽnh ër tawén ky nꞌaa nety wät, Pꞌop Hagä Do Sahee hejój, ji edëb hehꞌäät do hanoo doo, ër tabedëëb wät do hyb nꞌaa nesaa do ji moo hewꞌëët do hejój mahä̃nh, dajëb mahä̃nhDawëë Pꞌop Hagä Do mahä̃nh ji bawät do mahä̃nh ji tedëëb wät, tahanäng pé ti dajëb mahä̃nh ër tedëëb wät doo . na-ããj hẽ. Kristo Jesus hyb nꞌaa tii dꞌ tabadꞌoo."
45,8,3,"Nahejoonh do hyb nꞌaa ër hꞌyyb säg, ër nahajaa do hyb nꞌaa Mosees ky nꞌaa jawꞌyyk do ër ky dahé bä, dooh ta ky nꞌaa jawꞌyyk do haja bä ër tedëëb bä nesaa do hejój mahä̃nh. Ti hyb nꞌaa, Pꞌop Hagä Do ër tedëëb wät hỹỹ kä. Hahỹỹ da tabadꞌoo tii: Ta Tꞌaah tamejõ däk ër mahang. Nahejoonh doo gó, ji hadoo doo da né hẽ tabana. Pꞌop Hagä Do mejõ däk nesaa do mabaj tadajëp hyb nꞌaa. Dajëb hã ta Tꞌaah taky nꞌaa ety däk nesaa do ji moo wät do hyb nꞌaa. Tii dꞌ tawén dꞌoo, baad hadꞌop, Pꞌop Hagä Do ky nꞌaa jawꞌyyk do mejũũ doo da, ër bahado däk hyb nꞌaa, ëër, ta Sahee hꞌyyb mahũũm doo da habok doo, ji hꞌyyb säg karẽn doo da nado."
45,8,5,"Jé sa hꞌyyb säg karẽn doo da habok doo, sa hꞌyyb säg karẽn do hã hadꞌyyt hẽ rahꞌyyb padëëk. Jé Pꞌop Hagä Do Sahee karẽn doo da habok doo, ta Sahee karẽn do hã rahꞌyyb padëëk."
45,8,6,"Ji da dajëp, dawëë Pꞌop Hagä Do mahä̃nh ji bawäd däg hadꞌyyt hẽ ji hꞌyyb säg anꞌoo bä. Pꞌop Hagä Do Sahee kä ji tahꞌyyb mahũũm bä, ji edëb hadꞌyyt hẽ Pꞌop Hagä Do pa ta Sahee anꞌoo bä. Hꞌyyb nyyw gó ji bawät tanꞌoo bä na-ããj hẽ."
45,8,7,"Ji hꞌyyb säg nesaa do genꞌaak doo, Pꞌop Hagä Do majĩĩ. Dooh taky dahé bä Pꞌop Hagä Do ky nꞌaa jawꞌyyk doo. Dooh na-ããj hẽ tahaja bä taky dahé bä."
45,8,8,"Ti hyb nꞌaa, sa hꞌyyb säg karẽn doo da habok doo, dooh rahaja bä ranꞌoo bä Pꞌop Hagä Do tsebé sa wë."
45,8,9,"Tii dꞌ nado bëëh. Dooh ji hꞌyyb säg tado wäd bä bë tahꞌyyb mahũũm doo. Pꞌop Hagä Do Sahee ti bë tahꞌyyb mahũũm doo kä, bë hꞌyyb gó ta Sahee awäd bä tii. Kristo Sahee sa hꞌyyb gó badoh doo, dooh Kristo karapee rado bä. Bë hꞌyyb gó Kristo awäd bä, bë hub dajëb né da paawä nesaa do hyb nꞌaa, bë da edëb hadꞌyyt hẽ hỹ pong jé Pꞌop Hagä Do Sahee anꞌoo bä, baad bë bahado däk do hyb nꞌaa Pꞌop Hagä Do matym gó. Dejëp do mahang Kristo ganä wät hanoo do Sahee bë hꞌyyb gó tawäd bä, tii bä Kristo ganä wät hanoo do genä hõm tanꞌoo bä na-ããj hẽ badäk hahỹỹ bä bë hub nꞌaa paah. Ta Sahee bë hꞌyyb gó hawät doo me tii dꞌ tabadꞌoo da. Series, "
45,8,12,"Ti hyb nꞌaa kä wakãn haa hedoo doo, tawꞌããts hẽ dooh ër ky dahé boo bä ji hꞌyyb säg ji hã mejũũ doo. Tawꞌããts hẽ dooh ër aboo boo bä ji hꞌyyb säg karẽn doo da."
45,8,13,"Ta ti ỹ wén herꞌoot, ji hꞌyyb säg karẽn doo da bë aboo bä, bë da dajëp, dawëë da bë baboo hadꞌyyt hẽ tii bä Pꞌop Hagä Do mahä̃nh. Hỹỹ kä, Pꞌop Hagä Do Sahee hejój me bë medug bä nesaa do ji karẽn doo, tii bä bë da aboo hadꞌyyt hẽ Pꞌop Hagä Do sii."
45,8,14,"Sahõnh hẽ Pꞌop Hagä Do Sahee hꞌyyb mahũũm doo, Pꞌop Hagä Do taah tii."
45,8,15,"Dooh sa karom sa kariw nꞌaa takꞌëp sa hã mejũũ do jeỹỹm do hadoo bë hado bä, ta Sahee bë gado däk do anꞌoo bä. Ta Sahee, bë hã tanꞌoo däk doo, Pꞌop Hagä Do taah däg bë tanꞌoo bä kä. Ti né hẽ ta Sahee anꞌoo bä, “Ee” ër maneëënh Pꞌop Hagä Doo, ër Yb."
45,8,16,"Pꞌop Hagä Do taah né hẽ ëër, baad Pꞌop Hagä Do Sahee metëëh ër hꞌyyb tym hã."
45,8,17,"Ta taah ër bahadoo do hyb nꞌaa, ër gadoo da ta taah hã Pꞌop Hagä Do ky däng doo. Kristo sii ër gadoo da ta hã Pꞌop Hagä Do anꞌoo däk doo. Kristo sii ër ahob bä, ta sii da ër babok ta bag takꞌëp gabarëëh doo gó, ta sii da ër kabajꞌaa."
45,8,18,"Takꞌëp hetsooh do ta jawén ji gadoo do ky nꞌaa hahỹỹhDa hẽ ër ahoop doo, dooh its tii hã ỹỹ péh, takꞌëp hetsooh doo, kabajꞌaa do ta jawén ër hã kametä däk do matym gó."
45,8,19,"Sahõnh hẽ Pꞌop Hagä Do pahuunh do paa tsebee gó ragada takꞌëp hetsooh doo, kabajꞌaa do Pꞌop Hagä Do taah ragadoo do noo gó kä."
45,8,20,"Sahõnh hẽ Pꞌop Hagä Do pahuunh do ta ti tawén gada, Pꞌop Hagä Do ky nꞌaa wasꞌee wät do hyb nꞌaa sahõnh hẽ tapehuunh doo, baad tawén nado wäd. Pꞌop Hagä Do né hẽ tii, tii dꞌ hadꞌoo do paah.Tapahuunh do paa Pꞌop Hagä Do wén ky nꞌaa wasꞌee wät, Adãw, Pꞌop Hagä Do pahuunh do hagã nꞌaa, tamejũũ do taky nadaheeh do paa hyb nꞌaa. Ti hadoo né hẽ, ti awät ti noo gó sahõnh hẽ baad tabahado däk da pꞌaa hẽnh, tapehuunh do gadꞌaa, Pꞌop Hagä Do anꞌoo bä."
45,8,22,"Ër hapäh, sahõnh hẽ badäk hahỹỹ bä Pꞌop Hagä Do pahuunh do paa ahoop ỹỹnh ajãn mahỹỹj tahoop do hadoo."
45,8,23,"Ti hadꞌyyt nado hahoop. Ër na-ããj hẽ ër ahoop. Ëër, ti nuuj jé Pꞌop Hagä Do Sahee gadoo doo, ta jawén hỹ pong jé ër gadoo do metëë nꞌaa, ër ahoop baad ër gadaa nuuj jé ta wë Pꞌop Hagä Do ër tagadoo bä kä. Ta taah ëër, ër gada. Ër gada papuuj ër hã däg."
45,8,24,"Ër tedëëb wät do hyb nꞌaa ër gada né hẽ ta tii. Ër gado däg bä paawä ër hã taky nꞌaa enooh doo, dooh hyb nꞌaa ta ti ji gadaa wät péh. Dooh ji gadaa bä ji gado däk doo. Ër ganadoo nä do hyb nꞌaa, baad ër gada sahõnh hẽ ër hã taky nꞌaa enooh do takajaa bä kä. Dooh ër hꞌyy gejë hõm bä."
45,8,26,"Ër gadaa nuuj jé Pꞌop Hagä Do Sahee ër tamasa, nahejoonh do hyb nꞌaa ër hꞌyyb. Dooh ër hapëë bä nyy da tawꞌããts hẽ ji ky nꞌaa etsẽẽ. Ti hadoo né hẽ, ji kyyh nadoo doo me Pꞌop Hagä Do Sahee taky nꞌaa etsẽẽ ër hyb nꞌaa."
45,8,27,"Pꞌop Hagä Doo, ër hꞌyyb tahapäh doo, tamaa napäh ta Sahee kyyh ër hꞌyyb gó naa. Pꞌop Hagä Do karẽn doo da né hẽ ta Sahee ky nꞌaa etsẽẽ, Pꞌop Hagä Do karapee tsyt hẽ ta wë kasëëw däk do sa hyb nꞌaa."
45,8,28,"Ër hapäh, sahõnh hẽ né hẽ ji hã kametëëh doo, baad nadoo do sii hẽ, baad tabahado däk da Pꞌop Hagä Do anꞌoo bä ta hã kamahä̃n do sa hã, tanaëënh do sa hã. Ër tanaëëj wät, ji hã tahꞌyyb däng do takaja däk hyb nꞌaa kä."
45,8,29,"Sahõnh hẽ tadu däng do pooj jé, Pꞌop Hagä Do hapëë däk do sa hã Pꞌop Hagä Do hꞌyyb däng, ta Tꞌaah hadoo rabahadoo hyb nꞌaa, hajõk do ta wakããn hedoo do sa hỹỹj wahꞌëëh hadoo do ta Tꞌaah tabahadoo hyb nꞌaa.Pꞌooj ub, dooh nä badäk hahỹỹ bä habong pé né paawä, ji Pꞌop Hagä Do hapëë däk né hẽ."
45,8,30,"Pꞌop Hagä Do hꞌyyb däng do ta pooj jé, ti na-ããj hẽ tanaëëj kän. Tanaëëj wät doo, baad rabahado padëëk ta matym gó tanꞌoo bä. Baad hado däk do ta matym gó tanꞌoo däk doo, kabejꞌaa da, ta bag takꞌëp gabarëëh do mahang rababoo däk da tanꞌoo bä."
45,8,31,"Tii dꞌ Pꞌop Hagä Do badꞌoo do hyb nꞌaa ji hã, wyt ta maab hẽ hahỹỹh: Pꞌop Hagä Do bahagꞌããs do hyb nꞌaa ëër, dooh hajaa pé ër hã."
45,8,32,"Dooh Pꞌop Hagä Do baa esꞌĩĩ bä sét hadoo do ta Tꞌaah. Dajëb hã tahaëënh paa ër sahõnh hẽ hyb nꞌaa. Tii dꞌ tahadoo do hyb nꞌaa, tanoo né da ji hã na-ããj hẽ sahõnh hẽ ta seeh, takarẽn doo da ër bahajaa ër babok hyb nꞌaa."
45,8,33,"Jaa gꞌeeh hajaa Pꞌop Hagä Do hasëëw hõm do hã taky nꞌaa tapa bä? Pꞌop Hagä Do tii, baad rabahado padëëk tanꞌoo bä ta matym gó."
45,8,35,"Jaa gꞌeeh hajaa Kristo ër takamahä̃n do mahä̃nh ër tetyn bä? Ji ahoop doo, baad nadoo do ji wë kajaa doo, ji rarejãã doo, ji asaah doo, ji saroor tamah doo, ä̃m nꞌaa näng doo, ji radajꞌëëp do na-ããj hẽ, dooh tabadꞌop hẽ tahaja bä Kristo ër takamahä̃n do mahä̃nh ër tetyn bä."
45,8,36,Hahỹ takerii däk doo da né hẽ Pꞌop Hagä Do hã Dawi herꞌoot do kametëëh ër hã:
45,8,37,"Ta ti hedoo do bawäd bä né paawä ër hã, baad ër jꞌaa ketsëë hadꞌyyt hẽ, Pꞌop Hagä Doo, ër hã kamahä̃n doo, anꞌoo bä. Baad ỹ bahapäh hahỹ hëp ỹỹ gó: Dooh hajaa pé ër hã Pꞌop Hagä Do kamahä̃n do mahä̃nh ër tetyn hõm bä. Dooh dajëb haja bä, dooh ji awät do haja bä, dooh ããs rahaja bä, dooh nesaa do hejój enäh do rahaja bä, dooh da hẽ ji wë hawät do haja bä, dooh ji pooj jé hawät do haja bä, dooh hejój nꞌaa enäh do rahaja bä, dooh pꞌop habong do hejój enäh do rahaja bä, dooh tũũ habong do hejój enäh do rahaja bä, dooh na-ããj hẽ Pꞌop Hagä Do pahuunh do see haja bä tii. Kristo Jesus, ër wahë nꞌaa hã takametëëh ër hã Pꞌop Hagä Do kamahä̃n doo. Dooh hajaa pé ër hã takamahä̃n do mahä̃nh ër tetyn hõm bä."
45,9,1,"Isaraéw buuj ky nꞌaa hahỹỹhSéd hã ỹ hꞌyy kata däk do hyb nꞌaa Kristo hã, né hup ỹ né hẽ hahỹ ỹ herꞌoot do hã. Dooh daap ỹ menä bä. Hëp ỹỹ gó Pꞌop Hagä Do Sahee bawät do hyb nꞌaa, te hub né hẽ hahỹ ỹ herꞌoot doo, baad hëp ỹ metëëh hã ỹỹ: Takꞌëp né hẽ ỹ hyb nꞌaa tón, ỹ ahoop hëp ỹỹ gó Series, "
45,9,3," wakãn haa, Isaraéw buuj sa hyb nꞌaa. Tahaja bä paawä, ỹ gadoo paawä ỹ ky nꞌaa kawasꞌee däk doo, ỹ gado paawä dawëë Kristo mahä̃nh ỹ bawäd hõm doo, wakãn haa, Isaraéw buuj sa hyb nꞌaa, ti raky nꞌaa kawanasꞌee bong hyb nꞌaa paawä, Kristo karapee rabahado padëëk hyb nꞌaa paawä. Pꞌop Hagä Do asëëw hõm do tii, ta taah rabahadoo hyb nꞌaa paawä. Sa hã né hẽ Pꞌop Hagä Do metä wät ta bag takꞌëp gabarëëh doo, ta kabajꞌaa doo. Sa wahë nꞌaa sii Pꞌop Hagä Do kanerꞌood wät paa nyy da tabadꞌoo sa hã. Sa hã paa tabanꞌoo däk ta ky nꞌaa jawꞌyyk doo. Sa hã Pꞌop Hagä Do metëëh paa nyy da takarẽn ji hyb nꞌaa jawꞌyyk ta hã. Sa hã né hẽ hajõng baad hadoo do Pꞌop Hagä Do ky nꞌaa enooh paah."
45,9,5,"Abaraãm, Isak, Jakóh né ti sa wahë makũũh. Isaraéw buuj sa see né hẽ ti Kristo, ji da hadoo tabahado däk do hyb nꞌaa. Pꞌop Hagä Doo, sahõnh hẽ sa bahä̃nh hadoo doo, ji jꞌaa etsëë hadꞌyyt do ti Kristo, Pꞌop Hagä Do Hꞌyyb Däng Doo. Ỹỹ. Tii dꞌ né hẽ. Tawꞌããts hẽ."
45,9,6,"Hỹỹ kä, Isaraéw buuj mahang hajõk raganadoo do hyb nꞌaa Jesus, dooh takaja bä gꞌeeh sa hã Pꞌop Hagä Do ky nꞌaa enooh doo, Jesus raganadoo do metëëh apäh? Dooh. Tii dꞌ bë edoo manäh. Pꞌop Hagä Do moo wät né hẽ sa hã taky däng doo. Bë hyb nꞌaa newë hahỹỹh: Dooh sahõnh hẽ Isaraéw buuj panaa, Isaraéw buuj hehꞌäät rado bä Pꞌop Hagä Do hã, dooh sahõnh hẽ Pꞌop Hagä Do karapee rado bä."
45,9,7,"Abaraãm panaa rabahado né paawä, dooh sahõnh hẽ Abaraãm panaa hehꞌäät do rado bä. Jããm hẽ ta wób tii, Abaraãm panaa hehꞌäät do Pꞌop Hagä Do hã. Hahỹỹ da Pꞌop Hagä Do ky däng paa Abaraãm hã: “Isak hanaa da a panaa hehꞌäät.”"
45,9,10,"Ta ti hã hadꞌyyt hẽ nado ji bahapäh nyy da Pꞌop Hagä Do basëëw hõm ta karapee. Sét hẽ Rebéka taah sa yb, Isak ãã wahë nꞌaa makũũh.  Sét hẽ né paawä sa yb, ta taah kawareeh henäk do pooj jé, dooh nä baad hadoo do ramoo boo nä bä, dooh nä baad nadoo do ramoo boo nä bä na-ããj hẽ, Pꞌop Hagä Do ky hadoo Rebéka hã: “Wahꞌëëh hadoo doo, ta jawén nä karom da”, näng mäh. Tii dꞌ tawén hadoo, Pꞌop Hagä Do hꞌyyb däng do kaja däk hyb nꞌaa. Pꞌop Hagä Do hꞌyyb däng do né hẽ ti tanaëënh doo. Dooh ramoo bok do hyb nꞌaa tado bä sa hã Pꞌop Hagä Do hꞌyyb däng doo."
45,9,13,Tii da né hẽ Pꞌop Hagä Do kyy kerih do bód see herꞌoot: “Jakóh ỹ kamahä̃n wät. Esauh dooh ỹ genaag bä.”
45,9,14,"Tii dꞌ tahadoo do hyb nꞌaa, “Dooh baad hadoo do Pꞌop Hagä Do moo wäd ji hã”, näng gꞌeeh ji kyyh? Dooh. Tawꞌããts hẽ tii da dooh ji edo bä."
45,9,15,"Hahỹỹ da Pꞌop Hagä Do ky hadoo Mosees hã: “Ỹ ky enyym da jé ỹ hꞌyyb däng do hã. Ỹ tꞌyyd mehĩĩn da jé ỹ hꞌyyb däng do hã”, näng mä ta kyyh."
45,9,16,"Ti hyb nꞌaa, ji karẽn do hyb nꞌaa nado ji tabasëm. Dooh takꞌëp ji hyb nꞌaa tamꞌaah do hyb nꞌaa tado bä na-ããj hẽ. Jããm hẽ ji tatꞌyyd mehĩĩn do hyb nꞌaa Pꞌop Hagä Do ji tawén sëm."
45,9,17,"Hahỹỹ da Pꞌop Hagä Do kyyh Paraóh hã ta kyy kerih doo gó: “Õm ỹ asëëw hõm, hejój ỹỹ ỹ metëëh hyb nꞌaa né hẽ a hã, hät ỹ ky nꞌaa etsëëh hyb nꞌaa na-ããj hẽ badäk hahỹ hawꞌããts hẽ”, näng mä ta kyyh."
45,9,18,"Ti hyb nꞌaa kä, Pꞌop Hagä Do tꞌyyd mehĩĩn tahꞌyyb däng do hã, ranabuj kehꞌũũm tanꞌoo bä tahꞌyyb däng doo."
45,9,19,"“Tii dꞌ tado bä, hꞌëëd hyb nꞌaa ër Pꞌop Hagä Do ky nꞌaa tapaa nä? Dooh ji haja bä Pꞌop Hagä Do hꞌyyb däng do wë ji hꞌyy kawareem bä”, näng apäh bë kyyh hã ỹỹ."
45,9,20,"Bë ỹ eaanh ẽnh: Jaa bë ajyy its, Pꞌop Hagä Do bë ky gedag bä? “Hëd nꞌaa tii da ỹ mabewyd wät”, näng gꞌeeh apäh manajuu kyyh hewyt do hã? 45.9"
45,9,22,"Ti hadoo Pꞌop Hagä Do hajaa tamoo wäd bä ji hã takarẽn doo da. Pꞌop Hagä Do karẽn bä tahajaa paawä tametëëh ta kawajããn do nesaa do sa wë, tahajaa paawä tametä bä ta hejój, sa hã tamoo wät do hã. Ti hadoo né hẽ takꞌëp hꞌyyb jawyg gó tagada, nayyw hẽ tanarejãã hyb nꞌaa sa wë takawajããn doo, ta jawén tarejãã doo. Tii da Pꞌop Hagä Do badꞌoo takꞌëp ta kamabajꞌaa do tametëëh hyb nꞌaa jé tatꞌyyd mehĩĩn do sa hã, ta pooj jé tenäm doo, takꞌëp hetsooh do ta jawén ragadoo hyb nꞌaa. Ta ti sa wób né ëër, Judah buuj mahang, Judah buuj nadoo do mahang na-ããj hẽ ta wë tasëëw bong doo."
45,9,25,Tii dꞌ né paa Pꞌop Hagä Do ky nꞌaa rod Osejas häd näng do berii wät paa Pꞌop Hagä Do kyyh. Hahỹỹ dꞌ paa ta kyyh: näng ta kyyh.
45,9,26,Hahỹỹ da na-ããj hẽ Pꞌop Hagä Do herꞌoot paah:
45,9,27,"Isaraéw buuj hã kä, hahỹỹ dꞌ paa Pꞌop Hagä Do ky nꞌaa rod Isajas häd näng do herꞌoot:"
45,9,29,Isajas herꞌoot do paa hadoo né kä. Hahỹỹ dꞌ paa ta kyyh:
45,9,30,"Hahỹỹ dꞌ tahanäng pé tii: Judah buuj nadoo doo, dooh né paawä resóts bä nyy da baad rabahado padëëk hyb nꞌaa Pꞌop Hagä Do matym gó, baad rawén hado däg kän hỹỹ kä ta matym gó, rahꞌyy kaꞌeeh do hyb nꞌaa. Isaraéw buuj kä, takꞌëp rahꞌyyb padäg né paawä Mosees ky nꞌaa jawꞌyyk do mejũũ doo da rababok hyb nꞌaa, baad rabahado padëëk hyb nꞌaa paawä Pꞌop Hagä Do matym gó, dooh baad rahado padäg bä ta matym gó. Hëd nꞌaa ti rawén nahajaa? Rawén nahajaa, dooh rahꞌyy kaꞌeeh doo me resóts bä tii. Jããm hẽ ramoo bok do hã rakarẽn baad rabahado padëëk ta matym gó. Ti hyb nꞌaa, ta tii hã takꞌëp rahꞌyyb padëëk do hyb nꞌaa, dooh tagahꞌood bä sa hã hꞌëëd hyb nꞌaa Kristo dajëp, Jesus rawén makyys. Ta see hã takꞌëp ji hꞌyyb däk do hyb nꞌaa pä hã ji tsyym poo heo, ji adëë hyng do hadoo tii."
45,9,33,Tii dꞌ né hẽ takerii däk Pꞌop Hagä Do kyy kerih doo gó:
45,10,1,"Wakãn haa hedoo doo, bë ỹ maherꞌoot hahỹỹh: Takꞌëp paawä ỹ karẽn Isaraéw buuj rabedëp Pꞌop Hagä Do wë. Tii dꞌ né hẽ ỹ ky nꞌaa etsẽẽ Pꞌop Hagä Do hã sa hyb nꞌaa."
45,10,2,"Ỹ hapäh né hẽ sa ky nꞌaa ỹ wén herꞌoot hahỹỹh: Takꞌëp né hẽ rakarẽn paawä Pꞌop Hagä Do rahꞌyyb enꞌyym. Ti hadoo né hẽ, dooh rahꞌyy gahꞌood bä Pꞌop Hagä Do hꞌyyb däng do hã."
45,10,3,"Dooh rahꞌyy gahꞌood bä nyy da Pꞌop Hagä Do badꞌoo baad ji bahado däk hyb nꞌaa ta matym gó. Ratyw nꞌaa esoos nyy da rabadꞌoo, sa daaj hẽ baad rabahado padëëk hyb nꞌaa Pꞌop Hagä Do matym gó. Ti hyb nꞌaa, dooh rakarẽn bä ragado bä Pꞌop Hagä Do benyyw däk doo, baad ji bahado däk hyb nꞌaa ta matym gó."
45,10,4,"Dooh Mosees ky nꞌaa jawꞌyyk do tado wäd bä ji tahꞌyyb mahũũm doo, Kristo anꞌoo bä. Ti hyb nꞌaa, sahõnh hẽ Kristo hã hꞌyy kaꞌeeh doo, baad rabahado padëëk hỹỹ kä Pꞌop Hagä Do matym gó."
45,10,5,"Hahỹỹ da Mosees erii wät do paa ta ky nꞌaa jawꞌyyk do hã hana do baad ji bahado däk do ky nꞌaa: “Jé hahỹỹ hã kamejũũ do moo wät doo, edëb né paawä da ta hyb nꞌaa”, näng ta kyyh."
45,10,6,"6 Ta see hadoo Mosees kyyh seeh, ji hꞌyy kaꞌeeh do hyb nꞌaa baad Pꞌop Hagä Do matym gó ji bahado däk do ky nꞌaa. Hahỹỹ da ta kyyh: “Hahỹỹ da medoo manäh, ‘Jaa hasëëk pé hỹ pong jé? Jaa hahyng pé tꞌõp dejëp do rababong bä?’ ” näng mäh. Hahỹỹ dꞌ tahanäng pé Mosees kyyh: Dooh hyb nꞌaa pé Kristo bahyng ji anꞌoo bä.Dooh hyb nꞌaa pé Kristo bahyng ji anꞌoo bä, Kristo ewäd hyng do hyb nꞌaa. Dooh hyb nꞌaa pé dejëp do mahang Kristo ganyyh ji anꞌoo bä.Dooh hyb nꞌaa pé dejëp do mahang Kristo ganyyh ji anꞌoo bä, Kristo ganä wäd kän do hyb nꞌaa."
45,10,9,"Hahỹỹ da ãã panäk sahõnh hã: Tꞌõp, a hꞌyyb gó naa ta wób ramaa napäh bä, “Jesus né hẽ Takꞌëp Hyb Nꞌaa Jawyk Doo”, manoo bä, dejëp do mahang ganä wät Pꞌop Hagä Do anꞌoo bä baad a hꞌyyb gó maky dahé bä na-ããj hẽ, tii bä õm da Pꞌop Hagä Do edꞌëëp nesaa do mahä̃nh, õm da tedꞌëëp ta wë."
45,10,10,"Ji tawén edꞌëëp, ji hꞌyyb gó né hẽ ji ky daheeh do hyb nꞌaa baad ji bahado däk hyb nꞌaa Pꞌop Hagä Do matym gó. Ji tawén edꞌëëp na-ããj hẽ, ji noo me ji herꞌoot do hyb nꞌaa, “Jesus né hẽ Takꞌëp Hyb Nꞌaa Jawyk Doo.”"
45,10,11,"Tii da né hẽ takerii däk Pꞌop Hagä Do kyy kerih doo gó: “Sahõnh hẽ né hẽ ta hã hꞌyy kasadä doo, dooh da ranu mebyy bä”, hã takerii däk tii. Dooh da ranu mebyy bä ta matym gó rabë bä, sahõnh hẽ Pꞌop Hagä Do ky nꞌaa etyy noo gó, tahanäng pé tii. näng Pꞌop Hagä Do kyyh."
45,10,14,"Ti hado né paawä, nyy dꞌ raky nꞌaa etsẽẽ gꞌeeh, dooh ta hã rahꞌyy kae bä? Nyy da Jesus Kristo hã rahꞌyy kaꞌeeh da gꞌeeh, dooh raky nꞌaa napëë bä ta ky nꞌaa? Nyy da raky nꞌaa napäh da, tananyy bä ta ky nꞌaa sa hã maherꞌoot doo?"
45,10,16,"Tawꞌããts hẽ né paawä tii, dooh sahõnh hẽ Isaraéw buuj ragado bä Pꞌop Hagä Do panyyg hanäm doo. Tii da né hẽ Isajas herꞌoot do paah. Hahỹỹ dꞌ mä ta kyyh Pꞌop Hagä Do hã: “Takꞌëp Hyb Nꞌaa Jawyk Doo, dooh raky dahé bä ër herꞌoot doo”, näng mäh."
45,10,17,"Ti hadoo né hẽ, ji hꞌyy kaꞌeeh doo, panyyg hanäm do ji maa newëë do hã tabana. Kristo kyyh né hẽ ti panyyg hanäm doo."
45,10,18,"Hỹỹ kä, hajõk Isaraéw buuj rahꞌyy kanaꞌeeh do hyb nꞌaa ỹ eaanh hahỹỹh: Dooh gꞌeeh rapanyyg enä hõm Kristo ky nꞌaa hã? Rapanyyg enä hõm né hẽ. Hahỹ Pꞌop Hagä Do kyy kerih do herꞌoot do hã rapanyyg enä hõm né hẽ ji bahapäh:"
45,10,19,"Hỹỹ kä, rapanyyg enä hõm né paawä, dooh apäh Isaraéw buuj rahꞌyy genä bä Kristo ky nꞌaa hã, rawén ganadoo? Dooh. Dooh tii dꞌ tado bä. Pooj jé dó hahỹỹ da paa Mosees baherꞌoot Pꞌop Hagä Do kyyh Isaraéw buuj sa hã: näng mäh."
45,10,20,"Ta jawén, baad ub Isajas baherꞌoot paa Pꞌop Hagä Do kyyh Isaraéw buuj nadoo do ky nꞌaa hã. Hahỹỹ dꞌ mä ta kyyh: näng mäh."
45,10,21,Isaraéw buuj ky nꞌaa hã kä hahỹỹ da Isajas erii wät Pꞌop Hagä Do kyyh:
45,11,1,"Isaraéw buuj ta jawén Pꞌop Hagä Do tꞌyyd mehĩĩn do ky nꞌaa hahỹỹhHahỹỹ da ỹ eaanh hỹỹ kä: Pꞌop Hagä Do makꞌyyts kän gꞌeeh ta karapee, Isaraéw buuj? Dooh. Dooh Pꞌop Hagä Do makꞌyyts bä. Bë hegãã ỹỹh. Ỹ na-ããj hẽ Isaraéw buuj, Abaraãm makũ panaa seeh, Bẽn-Jamih 12 hedoo do Isaraéw taah see panaa ỹỹh."
45,11,2,"Dooh Pꞌop Hagä Do makꞌyyts bä ta karapee pꞌooj ub tasëëw hõm doo. Bë hapäh né hẽ Pꞌop Hagä Do kyy kerih doo gó Pꞌop Hagä Do hã Eriij herꞌoot do paah. Hahỹỹ da Eriij makũ kyyh Pꞌop Hagä Do hã, Isaraéw buuj taky nꞌaa tapaa bä: “Takꞌëp Hyb Nꞌaa Jawyk Doo, radejëëb kän sahõnh hẽ a ky nꞌaa rod hedoo doo. Rarejã bëëh a wë ji ma ejuu do tyng. Sét né hẽ ỹ madꞌaak a ky nꞌaa rod sa see paah. Ỹ na-ããj hẽ hỹỹ kä rakarẽn radajꞌëëp”, 14 näng mä Eriij kyyh."
45,11,4,"Ti mꞌ hahỹỹ da Pꞌop Hagä Do ky gadoo Eriij: “Ỹ asëëw däk tsyt hẽ wë ỹỹ 7 miw ajyy. Ta ti dooh sa taron nuu me rehyy bë bä ta wób sa kabarii Baaw häd näng do wë”, näng mä Pꞌop Hagä Doo."
45,11,5,"Ti hadoo né hẽ da hẽ. Pꞌop Hagä Do asëëw hõm Isaraéw buuj sa wób, sa wë taky enyym do hyb nꞌaa. Hỹỹ kä, sa wë taky enyym do hyb nꞌaa tado bä Pꞌop Hagä Do wén sëëw hõm tii, dooh sa daaj hẽ baad hadoo do ramoo bok do hyb nꞌaa tado bä. Ji moo wät do hyb nꞌaa tado bä paawä, tii bä dooh ji wë taky enyym do hyb nꞌaa hadꞌyyt hẽ tado wäd bä."
45,11,7,"Hahỹỹ da tabawät, da hẽ, Isaraéw buuj mahang: Dooh Isaraéw buuj rawyyd bä ti resoos doo.Isaraéw buuj ratyw nꞌaa esoos, baad rabahadoo hyb nꞌaa Pꞌop Hagä Do matym gó. Jããm hẽ sa wób, Pꞌop Hagä Do asëëw hõm do rawyyd kän tii. Ta wób dooh rahꞌyy gahꞌood bä. Abaa padëëk sa hꞌyyb Pꞌop Hagä Do anꞌoo bä."
45,11,9,"Dawi na-ããj hẽ herꞌoot paa Isaraéw buuj hꞌyy ganahoot do sa ky nꞌaa. Hahỹỹ da ta kyyh sa ky nꞌaa hã, Pꞌop Hagä Do hã taky nꞌaa etsẽẽ bä:"
45,11,11,"Isaraéw buuj rahꞌyy kanaꞌeeh do hyb nꞌaa, dawëë Pꞌop Hagä Do mahä̃nh rababoo däg hadꞌyyt hẽ gꞌeeh hỹ jawén? Dooh. Dooh da raboo däg hadꞌyyt hẽ dawëë Pꞌop Hagä Do mahä̃nh. Jesus ky nꞌaa raganadoo do hyb nꞌaa, resõõts hõm do hyb nꞌaa, ta wób, Isaraéw buuj nadoo do Pꞌop Hagä Do edëëb kän hỹỹ kä ta wë, sa wë Isaraéw buuj rahꞌyy kajewꞌëës hyb nꞌaa.Rahꞌyy kajewꞌëës bä da ratꞌyyd kamehĩĩn, tii bä da Jesus ragadoo."
45,11,12,"Isaraéw buuj resõõts hõm do hyb nꞌaa Pꞌop Hagä Do ky nꞌaa edëë kän hỹỹ kä badäk hahỹỹ bä habong do Isaraéw buuj nadoo doo. Isaraéw buuj raganadoo do hyb nꞌaa Pꞌop Hagä Do sa hã tanoo do paawä, baad Pꞌop Hagä Do ky nꞌaa edëë kän hỹỹ kä Isaraéw buuj nadoo doo. Tii dꞌ tahadoo do hyb nꞌaa, bë hyb nꞌaa newë nyy da takꞌëp ti bahä̃nh baad ub tabahadoo sahõnh hẽ ër hã, pꞌaa hẽnh Pꞌop Hagä Do wë Isaraéw buuj rahꞌyy kawereem bä kä, Jesus hã rahꞌyy kae padëëk bä kä."
45,11,13,"Bëëh, Isaraéw buuj nadoo do hã ỹ maherꞌoot hỹỹ kä. Ỹ Kristo asëëw hõm, ỹ tamejũũ, Isaraéw buuj nadoo do mahang ta ky nꞌaa ỹ ma metëëk hyb nꞌaa. Ti hyb nꞌaa takꞌëp ỹ kamahä̃n ta ti hã ỹ tamejũũ doo, takꞌëp ỹ wén hyb nꞌaa tamꞌaah."
45,11,14,"Tii dꞌ ỹ wén dꞌoo, ỹ karẽn ỹ anꞌoo bä paawä wakãn ỹ wób, Isaraéw buuj, bë wë rahꞌyy kajewꞌëës. Bë wë rahꞌyy kajewëëts bä, ratꞌyyd kamehĩĩn, Jesus hã rahꞌyy kaꞌeeh ỹ karẽn paawä, sa wób rabedëp hyb nꞌaa."
45,11,15,"Da hẽ hajõk Isaraéw buuj Pꞌop Hagä Do etyn hõm ta mahä̃nh, Jesus raganadoo do hyb nꞌaa. Ti hyb nꞌaa, ti nuuj jé, hajõk Isaraéw buuj nadoo do wób, ta majĩĩ hedoo do paah, tii kä ratyw nꞌaa nyy däk Pꞌop Hagä Do najiis rabahadoo hyb nꞌaa kä. Ta jawén, Isaraéw buuj ratꞌyyd kamehĩĩn bä kä, Kristo hã rahꞌyy kae bä kä, pꞌaa hẽnh da Pꞌop Hagä Do gadoo ti ta wë. Takꞌëp tabahetsooh da ti noo gó kä. Dejëp do paa genä bong do hadoo da tii!"
45,11,16,"Panyyg ky nꞌaa gó bë ỹ maherꞌoot Isaraéw buuj ky nꞌaa: Tsyt hẽ Pꞌop Hagä Do wë kasëëw däg bä pãw panꞌaa uuh ta hã kanꞌoo däk doo, tii bä tsyt hẽ na-ããj hẽ ta wë kasëëw däk sahõnh hẽ madꞌaak doo. Tsyt hẽ Pꞌop Hagä Do wë kasëëw däk do tado bä joom patuuh, tii bä tsyt hẽ ta wë kasëëw däk na-ããj hẽ joom moo sahõnh hẽ."
45,11,17,"Joom oriib häd näng do hadoo Pꞌop Hagä Do karapee, Isaraéw buuj. Pꞌop Hagä Do gekyd hõm joom moo wób. Tii bä bëë kä, Isaraéw buuj nadoo doo, oriib häd näng do daap hawäng do moo hadoo do tetsꞌaa däk joom tëëg hehꞌäät hã, joom moo hehꞌäät do mahang. Ta täg, joom kóm hana doo, tabës hỹỹ kä bë hã na-ããj kä.Hahỹỹ dꞌ tahanäng pé tii: Pꞌop Hagä Do asog hõm Isaraéw buuj wób. Isaraéw buuj nadoo do tagadoo sa jawén buuj. Hỹỹ kä ti ragado däk na-ããj hẽ sa sii Abaraãm hã, Abaraãm panaa hã Pꞌop Hagä Do ky nꞌaa enooh do paah."
45,11,18,"Tii dꞌ tahadoo do hyb nꞌaa, bë makꞌyyts manä joom moo hedoo do Pꞌop Hagä Do gekyd hõm doo, Isaraéw buuj. Bë hꞌyy kasabé manäh. Bë hyb nꞌaa newë hahỹỹh: Dooh bë tado bä joom patuuh hejꞌoonh doo. Joom patuuh ti bë hã hejꞌoonh doo."
45,11,19,"Hahỹỹ da apäh hꞌyy kasabꞌee doo gó bë see ky hadoo hã ỹỹ: “Pꞌop Hagä Do gakyd hõm joom moo wób, Isaraéw buuj, ỹỹh, Isaraéw buuj nadoo doo, joom hã tabatsꞌaa däk hyb nꞌaa, ỹ tagadoo hyb nꞌaa”, näng apäh bë see kyyh."
45,11,20,"Te hub né paawä tii, Pꞌop Hagä Do wén gekyd hõm tii, rahꞌyy kanaꞌeeh do hyb nꞌaa. Õm Pꞌop Hagä Do wén gadoo Kristo hã mahꞌyy kaꞌeeh do hyb nꞌaa. Ti hyb nꞌaa tawꞌããts hẽ mahyb nꞌaa eä̃m, a hã hẽ hꞌyy kasabé manäh. Pꞌop Hagä Do tꞌyyd manehĩĩn bä joom mooh, Isaraéw buuj hꞌyy kanaꞌeeh doo, õm na-ããj hẽ dooh da tatꞌyyd mehĩĩn bä Pꞌop Hagä Do mahyb nꞌaa eréd hõm bä."
45,11,22,"Bë hyb nꞌaa newë hahỹỹh: Ky enyyw né paawä Pꞌop Hagä Do ji wë, dooh tahaja bä ji manesuj bä. Pꞌop Hagä Do ky nꞌaa ety wät Isaraéw buuj Kristo ganadoo doo. Ky enyym bë hã Isaraéw buuj nadoo doo. Taky enyyw hadꞌyyt hẽ bë hã, bë manabaan bä hahỹỹh: Jããm hẽ taky enyym do hyb nꞌaa bë tawén gadoo. Ta ti bë mabaan bä, bë hã hẽ bë du do bä bë hꞌyy kaꞌeeh, bë na-ããj hẽ Pꞌop Hagä Do etyn hõm da, joom moo ji gakyd hõm do hadoo."
45,11,23,"Isaraéw buuj hꞌyy kanaꞌeeh do paa rahꞌyy kawereem bä, pꞌaa hẽnh rahꞌyy kaꞌeeh hyb nꞌaa kä, tii bä Pꞌop Hagä Do gadoo pꞌaa hẽnh tii, joom moo joom tëëg hã ji etsꞌaa däk doo da. Pꞌop Hagä Do hajaa tii dꞌ tadoo bä sa hã."
45,11,24,"Bëëh, daap hawäng do bꞌaa oriib moo hedoo doo, Pꞌop Hagä Do gakyd bëëh, tii bä bë tetsꞌaa däk joom oriib häd näng do hehꞌäät do tëëg hã, joom moo nahado né paawä bë pꞌooj ub. Ta tii da Pꞌop Hagä Do haja bä tamoo wäd bä, ta bahä̃nh tahajaa Isaraéw buuj, joom oriib hehꞌäät do moo hedoo doo, pꞌaa hẽnh tetsꞌaa bä ta tëëg hã."
45,11,25,"Ta jawén Isaraéw buuj Pꞌop Hagä Do edꞌëëp do ky nꞌaa hahỹỹhWakãn haa hedoo doo, ỹ karẽn bë bahapäh hahỹ pooj jé ji nahapäh nä doo, bë hã hẽ bë hꞌyy kasabé mahä̃nh: Hajõk Isaraéw buuj wób nabuj kehꞌũũm dó, dooh Jesus hã rahꞌyy gahꞌood nä bä, sahõnh hẽ ta ti Isaraéw buuj nadoo do Pꞌop Hagä Do hã hꞌyy kaꞌeeh do panꞌaa ta hã rahꞌyy kae padäg bä kä."
45,11,26,"Ta ti kajaa bä kä, Pꞌop Hagä Do edꞌëëp da ta wë sahõnh hẽ Isaraéw buuj. Tii da né hẽ Pꞌop Hagä Do kyy kerih do herꞌoot: häd näng doo bä naa kajaa da ji hꞌyyb tym dëëb.Tado hõm da Pꞌop Hagä Do ganenꞌaak do Isaraéw panaa ramoo bok doo."
45,11,27,
45,11,28,"Jesus Kristo ky nꞌaa hanäm do raganadoo do hyb nꞌaa, Pꞌop Hagä Do majĩĩ dó ti Isaraéw buuj, bëëh, Isaraéw buuj nadoo doo, tyw nꞌaa enäh hyb nꞌaa, Kristo hã bë hꞌyy kaꞌeeh hyb nꞌaa. Ti hadoo né hẽ, Pꞌop Hagä Do asëëw hõm do hyb nꞌaa sa wahë makũũh, Pꞌop Hagä Do kamahä̃n hadꞌyyt hẽ Isaraéw buuj, sa wahë makũũ hã taky nꞌaa enooh do hyb nꞌaa."
45,11,29,"Tii dꞌ tawén hadoo, dooh Pꞌop Hagä Do ado hõm bä sa hã tanoo do paah. Dooh na-ããj hẽ tahꞌyy kahỹỹd bä tasëëw hõm do sa hã."
45,11,30,"Isaraéw buuj raky nadaheeh do hyb nꞌaa Pꞌop Hagä Do tꞌyyd mehĩĩn bëëh, pꞌooj ub ta hã ky nadahꞌeeh doo. Hỹỹ kä, Isaraéw buuj na-ããj hẽ raky nadaheeh do wób rabahado padëëk do hyb nꞌaa kä, Pꞌop Hagä Do tꞌyyd mehĩĩn da sa hã, bë Pꞌop Hagä Do tꞌyyd mehĩĩn doo da."
45,11,32,"Sahõnh hẽ badäk hahỹỹ bä habong do nabuj kehꞌũũm, Pꞌop Hagä Do metä kän. Dooh sa daaj hẽ rahaja bä rakedëëb bä, ti hyb nꞌaa Pꞌop Hagä Do tꞌyyd mehĩĩn sahõnh hẽ."
45,11,33,Takꞌëp né hẽ Pꞌop Hagä Do ky enyym!Takꞌëp baad ub sahõnh hẽ tamoo wät doo.Sahõnh hẽ Pꞌop Hagä Do hapäh.Dooh ji haja bä ji hꞌyy ganyy bä nyy daPꞌop Hagä Do hꞌyyb däng tamoo wät doo.Dooh ji haja bä ji hꞌyy gahꞌood bä hꞌëëd hyb nꞌaaPꞌop Hagä Do badꞌoo tamoo wät doo.
45,11,34,
45,11,36,"Tii dꞌ tawén hadoo, sahõnh hẽ ta hanaa hadꞌyyt hẽ.Ti né hẽ sahõnh hẽ mo hajꞌaa näng doo.Ta no nꞌaa hadꞌyyt hẽ.Tawꞌããts hẽ ta hã ji jꞌaa etsëë hadꞌyyt hẽ. Ỹỹ. Tii dꞌ né hẽ. Tawꞌããts hẽ."
45,12,1,"Tsyt hẽ Pꞌop Hagä Do wë ji awät do ky nꞌaa hahỹỹhTi hyb nꞌaa kä wakãn haa, Pꞌop Hagä Do ër tatꞌyyd mehĩĩn do hyb nꞌaa, takꞌëp ỹ betsẽẽ bë kanꞌoo däk hyb nꞌaa Pꞌop Hagä Do hã, ta wë bë baboo hadꞌyyt hẽ hyb nꞌaa. Tawꞌããts hẽ tsyt hẽ, nesaa do mahä̃nh, tagenꞌaak doo da bë babok. Tii da né hẽ Pꞌop Hagä Do ji hyb nꞌaa jewyyg hehꞌäät doo. Tii da né hẽ ta Sahee karẽn Pꞌop Hagä Do ji hyb nꞌaa jawꞌyyk."
45,12,2,"Bë aboo manä badäk hahỹỹ hã habong do Pꞌop Hagä Do hã hꞌyy kanaꞌeeh do rababok doo da. Bë anꞌoo bë Pꞌop Hagä Do hꞌyyb hꞌỹỹt, papuuj, Pꞌop Hagä Do karẽn do bë hyb nꞌaa newëë hyb nꞌaa. Tii bä bë hapäh da Pꞌop Hagä Do karẽn doo. Tawꞌããts hẽ, baad hadꞌop, Pꞌop Hagä Do tsebé hanoo do ti Pꞌop Hagä Do karẽn doo."
45,12,3,"Taky enyym doo gó ỹ Pꞌop Hagä Do asëëw hõm do hyb nꞌaa ta mejũũ do ỹ bahadoo hyb nꞌaa, hahỹỹ da ỹ etsẽẽ bë hã: Bë kawehëë manä bë hã hẽ. Pꞌop Hagä Do anoo do pénh bë hꞌyy kaꞌeeh doo, bë hyb nꞌaa newëë."
45,12,4,"Hahỹ hyb nꞌaa ta ti ỹ etsẽẽ bë hã: Sét hẽ né paawä ji, hajõng ji hã hanäng doo, ji moo hedoo doo, ji tsyym hedoo doo, ji matym hedoo doo. Ta see ti ji mooh moo wät doo. Ta see ti ji tsyym badꞌoo doo. Ta see panꞌaa ji matym, ta see panꞌaa ji nabuuj."
45,12,5,"Ti hadoo ër hã: Hajõk né paawä ëër, sét hẽ Kristo hub hadoo ëër, sét hẽ Kristo karapee ëër, ta hã ër hꞌyy kata däk do hyb nꞌaa. Hajõk né paawä ëër, séd hã ër kata däk ër da hadoo do hã, ji moo hedoo doo, ji tsyym hedoo do séd hã ji hã takata däk doo da. Ti hyb nꞌaa, bë kawehëë manä bë hã hẽ ỹ wén näng."
45,12,6,"Ta ky enyyw gó Pꞌop Hagä Do anꞌoo däk ër hã ta Sahee hejój gó ji hajaa doo. Ër hã tetyn hõm ta Sahee ky gabuuj gó ër hajaa doo. Ti hyb nꞌaa kä, ër see hã Pꞌop Hagä Do anꞌoo däg bä Pꞌop Hagä Do metëëh do ta wób hã tamaherꞌoot hyb nꞌaa, tawꞌããts hẽ ta hꞌyy kaꞌeeh do pénh tamaherꞌoot tii."
45,12,7,"Ji hã tanꞌoo däg bä ta wób ji masa doo, tii bä tawꞌããts hẽ ji masa né hẽ. Ji hã tanꞌoo däg bä ta wób ji ma metëëk hyb nꞌaa, tawꞌããts hẽ ji ma metëëk né hẽ."
45,12,8,"Ji hã tanꞌoo däg bä ta wób ji hꞌyyb enꞌyym hyb nꞌaa, tii bä tawꞌããts hẽ ji hꞌyyb enꞌyym né hẽ ta wób. Ji hã tanꞌoo däg bä bedoh do sa hã ji masa hyb nꞌaa, tawꞌããts hẽ baad né hẽ ji masa. Ji hã tanꞌoo däg bä ta wób sa wahë nꞌaa ji bahadoo hyb nꞌaa, tawꞌããts hẽ hꞌyyb hedoo doo me ji bagꞌããs. Ji hã tanꞌoo däg bä ta wób ji tꞌyyd mehĩĩn hyb nꞌaa, tawꞌããts hẽ tsebee gó tii dꞌ ji badꞌoo."
45,12,9,Tawꞌããts hẽ bë hꞌyyb gó naa bë kamahä̃n bë da hadoo doo. Bë kamahä̃n manä nesaa doo. Tawꞌããts hẽ baad hadoo do bë kamahä̃n hadꞌyyt hẽ.
45,12,10,"Tawꞌããts hẽ ji wakããn baad ji kamahä̃n doo da bë kamahä̃n bë da hadoo doo. Bë wehëë bë da hadoo doo, bë hã hẽ bë kawehꞌëëh do bahä̃nh."
45,12,11,"Tawꞌããts hẽ takꞌëp bë hyb nꞌaa tamꞌaah Pꞌop Hagä Do wë bë moo bok do hã. Bë hꞌyyb nahũũj manäh, bë moo nahũũj manäh. Tawꞌããts hẽ bë hꞌyyb gó naa, hꞌyyb hedoo doo me bë moo boo Takꞌëp Hyb Nꞌaa Jawyk Do wë."
45,12,12,"Baad hadoo do bë gadoo da ta jawén bë bahapäh do hyb nꞌaa, tawꞌããts hẽ hꞌyyb tsebee gó bë aboo hadꞌyyt hẽ. Tawꞌããts hẽ hꞌyyb jawyg gó bë gadoo baad nadoo do bë ahob bä. Bë eréd manä bë ky nꞌaa etsẽẽ doo."
45,12,13,"Bë masaa bë wë hanäng doo me Pꞌop Hagä Do karapee, tsyt hẽ ta wë kasëëw bong doo, bedoh doo. Tawꞌããts hẽ baad bë gadoo bë tób yt nu kejäk doo."
45,12,14,Bë ky nꞌaa edëë bë hã rejãã doo. Tawꞌããts hẽ bë ky nꞌaa edëë tii. Bë ky nꞌaa wasꞌee manäh.
45,12,15,Tawꞌããts hẽ bë tsebee tsebé do sa sii. Bë aód haꞌoot do sa sii.
45,12,16,"Tawꞌããts hẽ baad bë babok ta wób sa wë, séd bë hꞌyyb hedoo hyb nꞌaa. Sa bahä̃nh bë nu gadäk bë edoo manäh. Tawꞌããts hẽ ta wób sa yd jé hadꞌos do sa da bë hꞌyyb hedoo. Bë hajaa ta wób mahä̃nh bë edoo manäh."
45,12,17,"Baad nadoo do bë hã ramoo boo bä, bë mabaaj manä baad nadoo doo me. Tawꞌããts hẽ bë hyb nꞌaa newë nyy da baad hadoo do bë moo bok ta wób sa matym gó."
45,12,18,"Tawꞌããts hẽ sahõnh hẽ bë hajaa doo me bë tyw nꞌaa esoos nyy da bë badꞌoo, hanäm gó bë babok hyb nꞌaa sahõnh hẽ sa wë. Wakãn haa hedoo do ỹ kamahä̃n doo, bë mabaaj manä baad nadoo do bë hã ramoo bok bä. Pꞌop Hagä Do ti hanoo ta ti hedoo do säm. Tii da né hẽ kerih doo gó Pꞌop Hagä Do kyyh: näng mä Pꞌop Hagä Doo."
45,12,20,Pꞌop Hagä Do kyyh herꞌoot doo da né bë badꞌoo. Hahỹỹ da ta kyyh:
45,12,21,Bë anꞌoo manä nesaa do jꞌaa ketsë bë hã. Tawꞌããts hẽ bë jꞌaa ketsë nesaa do hã baad hadoo doo me.
45,13,1,"Hyb nꞌaa jewyk do sa hã ji ky daheeh do ky nꞌaa hahỹỹhTawꞌããts hẽ bë sahõnh hẽ bë ky daheeh hyb nꞌaa jewyk do ji rabagꞌããs doo. Ta ti ỹ wén mejũũ, dooh Pꞌop Hagä Do ky gabuuj nadoo pé ji wahë nꞌaa. Pꞌop Hagä Do né hẽ ti hanoo ji wahë nꞌaa rabahadoo hyb nꞌaa."
45,13,2,"Ti hyb nꞌaa sa wahë nꞌaa wë hꞌyy kawareem doo, Pꞌop Hagä Do hanoo do wë né hẽ tahꞌyy kawareem. Tii dꞌ hedoo do sa daaj hẽ raky nꞌaa katakyyk baad nadoo doo me."
45,13,3,"Baad moo bok doo, dooh hyb nꞌaa rajeỹỹm pé hyb nꞌaa jewyk do hedoo doo. Baad nadoo do moo bok do ti ti heꞌỹỹm sa hã. Baad ub, neỹỹm doo gó ji karẽn bä ji awäd bä ji wahë nꞌaa wë, tawꞌããts hẽ baad hadoo do ji moo wät, tii bä ji wahë nꞌaa tsebé da ji wë. Ji moo wät do hã da rajꞌaa etsë tii bä."
45,13,4,"Pꞌop Hagä Do karom hadoo ji wahë nꞌaa hedoo doo, baad hadoo do ramoo bok hyb nꞌaa ji hã. Hỹỹ kä, baad nadoo do ji moo wäd bä, tawꞌããts hẽ ji eỹỹm sa hã, rahajaa do hyb nꞌaa ji rarejãã. Pꞌop Hagä Do karom, nesaa do moo bok do rejãã do hadoo tii."
45,13,5,"Ti hyb nꞌaa, tawꞌããts hẽ ji ky daheeh né hẽ ji wahë nꞌaa. Ji ranarejãã hyb nꞌaa hadꞌyyt hẽ nado ji ky daheeh. Ji wén ky daheeh na-ããj hẽ, ji hꞌyyb ji hã taky nꞌaa tapa mahä̃nh."
45,13,6,"Ti hyb nꞌaa, ji gadoo do uuh ji anꞌoo hadꞌyyt hẽ ji häj nꞌaa bagꞌããs do sa hã. Sa hã ji wén noo ta tii, Pꞌop Hagä Do karom hadoo rabahadoo do hyb nꞌaa, raty kanewad hadꞌyyt hẽ do hyb nꞌaa rabagꞌããs do hã."
45,13,7,Tawꞌããts hẽ bë anꞌoo né hẽ dajẽẽr ji häj nꞌaa bagꞌããs do ramejũũ doo. Tawꞌããts hẽ na-ããj hẽ baad ji wehꞌëëh hyb nꞌaa jewyk do ji hã bagꞌããs doo.
45,13,8,"Bë kũũt enä manäh. Tabadꞌop hẽ bë kũũt enäh. Jããm hẽ ji da hadoo do ji kamahä̃n do ti bë kũũt hado hadꞌyyt hẽ sa wë. Ta ti ỹ wén herꞌoot, ta da hadoo do kamahä̃n doo, taky dahé däk do hyb nꞌaa sahõnh hẽ Pꞌop Hagä Do ky nꞌaa jawꞌyyk doo."
45,13,9,Hahỹỹ da Pꞌop Hagä Do ky nꞌaa jawꞌyyk doo: “Aä̃ manä ta see ỹỹm sii. Madajëëb manä a da hadoo doo. Etsëëg manäh. Hꞌyyb däg manä a da hadoo do hꞌëëd hã.”
45,13,10,"Jé kamahä̃n doo, dooh baad nadoo do tamoo wäd bä ta da hadoo do hã. Ti hyb nꞌaa, jé kamahä̃n do ky dahé däg kän Pꞌop Hagä Do ky nꞌaa jawꞌyyk doo."
45,13,11,"Tawꞌããts hẽ bë ỹ maherꞌood wät doo da bë babok, da hẽ ër babok bä Kristo matëëh do ji gadaa hadꞌyyt hẽ bë hapäh do hyb nꞌaa. Bë hꞌyy kanapꞌeed manä haꞌỹỹh do rahꞌyy kanapeet doo da. Tawꞌããts hẽ bë hꞌyyb hedoo, ji hꞌyyb näm do hadoo. Ër du doo noo gó Jesus hã ër hꞌyy kaꞌeeh doo, hãd badawëët nä ta wë ji Kristo edꞌëëp doo. Hỹỹ kä hãd edaa däk. Ti hyb nꞌaa tawꞌããts hẽ bë hꞌyyb hedo bë ỹ maherꞌood wät doo da bë babok hyb nꞌaa. Panyyg ky nꞌaa gó bë ỹ maherꞌoot tii: Edaa däk atsëm bahänh doo, edaa däk tabawak, ti hyb nꞌaa, tawꞌããts hẽ ër erét badagyp hadoo do ji moo wät do paah.Badagyp hadoo doo, sahõnh hẽ nesaa pé tii. Tawꞌããts hẽ baad hadoo doo gó ër babok, ta bag gó ër babok do hyb nꞌaa. Ji kuman hadoo ti baad hadoo doo, ta me nesaa do hã ji jꞌaa ketsë doo."
45,13,13,"Tawꞌããts hẽ baad ër babok, adëb bä, ta bag gó, ji awät do hadoo. Tawꞌããts hẽ dooh ji aoom bä jarakë hedoo do hã. Tawꞌããts hẽ dooh ta bahä̃nh ji awëë bä na-ããj hẽ. Tawꞌããts hẽ dooh ër aä̃ bä ji ỹỹm ji patug nadoo do sii. Tawꞌããts hẽ dooh ër moo boo nu meby nꞌaa näng doo. Tawꞌããts hẽ dooh ër aboo bä séd ji hꞌyyb nahedoo doo gó ji da hadoo do hã, dooh ta wób hã ër hꞌyy kajewëëts na-ããj hẽ."
45,13,14,"Bë anꞌoo Takꞌëp Hyb Nꞌaa Jawyk Doo, Jesus Kristo, bë hꞌyyb gó tabawäd hadꞌyyt hẽ, bë tahꞌyyb mahũũm, Kristo bawät doo da bë babok hyb nꞌaa kä. Bë anꞌoo manä nesaa do ji hꞌyyb säg karẽn do bë hꞌyyb gó tawäd bä, nesaa do bë moo boo mahä̃nh."
45,14,1,Nyy da ji bawät ji da hadoo do wë ky nꞌaa hahỹỹhTawꞌããts hẽ bë gadoo ji hã Pꞌop Hagä Do karẽn do hã baad hꞌyy ganehot nä doo. Bë ky kedag manä sa sii sa hã baad hadoo do pꞌãã.
45,14,2,"Ta wób sa hã tahajaa sahõnh hẽ ji awëë bä. Tii dꞌ nado ta wób sa hã. Baad hꞌyy ganehot nä do sa hã, dooh ji awëë bä ta dab."
45,14,3,"Sahõnh hẽ hawꞌaa doo, sahõnh hẽ hawëh doo, tawꞌããts hẽ dooh ramakꞌyyts bä ta dab nawëh doo. Ti hadoo ẽnh ta dab nawꞌëëh doo, tawꞌããts hẽ dooh raky nꞌaa ety bä baad nadoo do hã ta dab hawꞌëëh doo, Pꞌop Hagä Do gado däk do hyb nꞌaa sahõnh hẽ hawꞌaa doo, sahõnh hẽ hewëh doo."
45,14,4,"Karom ky nꞌaa gó bë ỹ maherꞌoot ta tii: Dooh tawꞌããts hẽ tado bä ta see karom ji nabuuj gedo bä, baad tamoo nawäd bä ji edoo bä. Pꞌop Hagä Doo, ta kariw nꞌaa ti taherꞌoot da baad tawäd bä, baad tanawäd bä. Baad däg da tabahadoo Takꞌëp Hyb Nꞌaa Jawyk Do matym gó, Takꞌëp Hyb Nꞌaa Jawyk Do hajaa do hyb nꞌaa baad hadꞌyyt hẽ tabahado däk tanꞌoo bä."
45,14,5,"Ta wób rahyb nꞌaa jewꞌyyk ta ä̃h see ta ä̃h wób mahä̃nh. Ta wób sa hã, séd uuh hadꞌyyt hẽ ji ä̃h. Ti hyb nꞌaa, tawꞌããts hẽ baad bë bahapäh bë hꞌyyb gó hꞌëëd hyb nꞌaa bë badꞌoo bë bahedꞌoo doo."
45,14,6,"Ta ä̃ see hyb nꞌaa jawꞌyyk doo, Takꞌëp Hyb Nꞌaa Jawyk Do tawehꞌëëh do hyb nꞌaa tii dꞌ tabadꞌoo. Sahõnh hẽ hawëh doo, sahõnh hẽ hawa doo, Takꞌëp Hyb Nꞌaa Jawyk Do tawehꞌëëh do hyb nꞌaa tii dꞌ tabadꞌoo na-ããj hẽ, ta waa, ta tä hyb nꞌaa Pꞌop Hagä Do hã tajꞌaa etsë do hyb nꞌaa. Ta dab nawëh doo, Takꞌëp Hyb Nꞌaa Jawyk Do tawehꞌëëh do hyb nꞌaa tii dꞌ tabadꞌoo na-ããj hẽ. Pꞌop Hagä Do hã na-ããj hẽ tajꞌaa etsë tii."
45,14,7,"Dooh ër daaj hẽ ër ta danäh ër do bä ër aboo bä, ër dajëb bä na-ããj hẽ. Dooh ji daaj hẽ ji hꞌyyb enꞌyym hyb nꞌaa ji awäd bä, ji dajëb bä. Badäk hahỹỹ bä ër abok doo, Takꞌëp Hyb Nꞌaa Jawyk Do ër hꞌyyb enꞌyym hyb nꞌaa tii, ër dajëb na-ããj né hẽ. Ti hyb nꞌaa kä, badäk hahỹỹ bä ër abok bä, ër dajëb bä na-ããj hẽ, Takꞌëp Hyb Nꞌaa Jawyk Do ma hadꞌyyt hẽ ëër."
45,14,9,"Ti hyb nꞌaa né hẽ Kristo wén dajëp, tawén ganä wät, sahõnh hẽ sa wahë nꞌaa tabahadoo hyb nꞌaa, dejëp do sa wahë nꞌaa, edëp do sa wahë nꞌaa na-ããj hẽ."
45,14,10,"Ti hyb nꞌaa, hꞌëëd hyb nꞌaa bë ky nꞌaa etyy bë wakããn hadoo do ta dab tabawëh do hyb nꞌaa? Bëë kä, baad hꞌyy kaꞌeeh doo, hꞌëëd hyb nꞌaa bë makyys bë wakããn hadoo do ta dab tanawëh do hyb nꞌaa? Ër sahõnh hẽ, ër da kametä däk Pꞌop Hagä Do matym gó ër taky nꞌaa etyy hyb nꞌaa, ër hã tabaherꞌoot hyb nꞌaa tagado bä, taganado bä ër moo bok do paah."
45,14,11,Hahỹỹ da takerii däk Pꞌop Hagä Do kyy kerih doo gó:
45,14,13,"Ti hyb nꞌaa tawꞌããts hẽ ër erét ër da hadoo do ër ky nꞌaa etyy doo. Tawꞌããts hẽ baad bë hyb nꞌaa matakä, tabadꞌop hẽ bë moo boo mahä̃nh, tabadꞌop hẽ bë herꞌood mahä̃nh baad nadoo do hã hꞌyyb tatuk do bë seeh."
45,14,14,"Jesus, Takꞌëp Hyb Nꞌaa Jawyk Do hã ỹ hꞌyy kata däk do hyb nꞌaa, baad ub hëp ỹỹ gó ỹ bahapäh hahỹỹh: Ji awa do mahang, ji awëh do mahang, dooh ti hanäng pé baad nado wäd ji bahado däk Pꞌop Hagä Do matym gó hanoo doo. Baad ub ti sahõnh hẽ. Ti hadoo né hẽ, jé hahỹỹ da hyb nꞌaa newëë doo: “Hahỹ dooh ji awëë bä. Dooh Pꞌop Hagä Do karẽn bä ji awëë bä”, tanoo bä ta hꞌyyb gó, tii bä tawꞌããts hẽ nado tawëë bä. Baad nado däk ti ta hã."
45,14,15,"Bë awa do hyb nꞌaa, bë awëh do hyb nꞌaa bë wakããn hadoo do Jesus hã hꞌyy kaꞌeeh do bë hꞌyyb rejã bä, tii bä dooh kamahä̃n gó bë aboo booh. Bë anꞌoo manä bë awëh do hyb nꞌaa bë wakããn hedoo doo, sa hyb nꞌaa Kristo dajëp doo, baad rawén hꞌyy kanae wät."
45,14,16,"Ti hyb nꞌaa hahỹ ỹ etsẽẽ bë hã: Bë adoo manä bë wakããn hedoo do hꞌyyb rejãã doo, baad né paawä ti bë hã. Tawꞌããts hẽ bë hꞌyyb bë meso, baad hadoo do bë hã hyb nꞌaa, ta wób Jesus hã hꞌyy kanaꞌeeh do bë raky nꞌaa rejã mahä̃nh."
45,14,17,"Ta ti ỹ wén etsẽẽ bë hã, ji awa do hyb nꞌaa nado, ji nawa do hyb nꞌaa nado, ji eëëk do hyb nꞌaa nado tabagꞌããs doo bä ji Pꞌop Hagä Do gadoo. Ti nado Pꞌop Hagä Do karẽn do ji hã. Pꞌop Hagä Do ji tabagꞌããs bä, takarẽn ta Sahee ji tahꞌyyb mahũũm do hyb nꞌaa baad ji bawät ta matym gó, hꞌyyb nyyw gó ji bawät ji da hadoo do wë, tsebee gó ji bawät na-ããj hẽ."
45,14,18,Ta tii da Kristo wë moo bok do rahꞌyyb enꞌyym Pꞌop Hagä Doo. Baad ub da na-ããj hẽ ta wób raherꞌoot ta tii dꞌ hawät do sa ky nꞌaa.
45,14,19,"Ti hyb nꞌaa kä, tawꞌããts hẽ hꞌyyb nyyw gó ji bawät ji da hadoo do wë hanoo do hã ër hꞌyyb padëëk, ër moo booh. Tawꞌããts hẽ ër hꞌyyb padëëk na-ããj hẽ ër moo bok ër da hadoo do masa do hã, Jesus hã ër hꞌyy kaꞌeeh do takahꞌũũm hyb nꞌaa."
45,14,20,"Bë rejã manä bë da hadoo do hꞌyyb gó Pꞌop Hagä Do moo wät doo, bë awa do hyb nꞌaa, bë awëh do hyb nꞌaa sa hã baad nadoo doo. Tahaja né paawä sahõnh hẽ ji awa bä, ji awëë bä, dooh tawꞌããts hẽ tado bä ji awëë bä, ji awa bä ta see hꞌyyb panasꞌëëh doo, baad tahꞌyy kanae wät hanoo doo.Hahỹỹ dꞌ apäh Paw-Ro hanäng péh: Ji awëë bä ji da hadoo do tayy doo, ji hꞌyyb tatuk tabawëh hyb nꞌaa ta hã pé ji nawëh doo. Tii bä ta hã hẽ, ta daaj hẽ ta hꞌyyb ky nꞌaa tapaa, tii dꞌ tabadꞌoo do hyb nꞌaa. Tii bä teréd hõm Jesus hã tahꞌyy kaꞌeeh doo, ta daaj hẽ, ta hã hẽ ta hꞌyyb ky tapaa do hyb nꞌaa, baad nado tamoo wät tedꞌoo do hyb nꞌaa."
45,14,22,"Baad tado bä a hã sahõnh hẽ hedoo pé ji awëë bä, uwa sꞌëëb ji eëg bä, tawꞌããts hẽ tii. Pꞌop Hagä Do hapäh a hꞌyyb. Mamejõ manä ta wób ragadoo a hã pé baad hadoo doo. Ky nꞌaa kedëng jé ta hã hẽ ky nꞌaa kanatapaa doo, ta hã pé baad hadoo do pꞌãã."
45,14,23,"Tii dꞌ nado hꞌyy ketyn doo gó ta tä tawëë bä, ta hã pé ji nawëh doo. Pꞌop Hagä Do ky nꞌaa etyy da ta ti hedoo doo, hꞌyy kaꞌeeh doo me tanadoo do hyb nꞌaa tabadꞌoo doo. Sahõnh hẽ ji hꞌyy kaꞌeeh doo me nadoo do ji moo wät doo, baad nado ti Pꞌop Hagä Do matym gó."
45,15,1,"Tawꞌããts hẽ ëër, baad Pꞌop Hagä Do hã hꞌyy kasadä doo, ër gadoo, ër masa ër da hadoo do baad nado nä Pꞌop Hagä Do hã hꞌyy kasadä doo. Tawꞌããts hẽ dooh ër karẽn do jawén ër abooh. Tawꞌããts hẽ ër sahõnh hẽ ër hꞌyyb enꞌyym ër wakããn hedoo doo, baad tabadoo hyb nꞌaa sa hã, baad Pꞌop Hagä Do hã rahꞌyy kasadä hyb nꞌaa kä."
45,15,3,"Kristo na-ããj hẽ, dooh ta daaj hẽ tahꞌyyb enꞌyym do jawén nado paa tabawät. Ta wób tamasa hyb nꞌaa paa ti tabawät, hahỹ kerih do paa metëëh doo da né hẽ: “ỹỹ tabadäng õm raky nꞌaa rejãã doo. Ỹ né hẽ gado däk, a hã tanadäng hyb nꞌaa”,Saaw- hã takerii däk ti Pꞌop Hagä Do hã kaherꞌoot do paah. näng kerih do paah."
45,15,4,"Sahõnh hẽ Pꞌop Hagä Do kyyh pꞌooj ub kerii däk doo, takerii däk ër tama metëëk hyb nꞌaa, hꞌyy ganajëng doo me, ta kyy kerih doo gó hana do ji hꞌyyb näm doo me ër gada hyb nꞌaa baad hadoo do ër hã Pꞌop Hagä Do ky nꞌaa enooh doo."
45,15,5,"Pꞌop Hagä Do hã, ji hꞌyy ganajëng do hanoo doo, ji tahꞌyyb enꞌyym doo, ỹ ky nꞌaa etsẽẽ, séd bë hꞌyyb hedo hadꞌyyt hẽ tanꞌoo bä, Kristo Jesus bawäd wät doo da bë babok hyb nꞌaa, sét hadoo doo me bë hꞌyyb, sét hadoo doo me bë kyyh, Pꞌop Hagä Doo, ër Wahë Nꞌaa Jesus Kristo Yb, bë jꞌaa etsë hyb nꞌaa kä."
45,15,7,"Ti hyb nꞌaa kä, tawꞌããts hẽ bë gadoo bë da hadoo do Jesus hã hꞌyy kaꞌeeh doo, bë Kristo gado däk doo da. Tawꞌããts hẽ tii da bë badꞌoo Pꞌop Hagä Do kawehëë däk hyb nꞌaa."
45,15,8,"Bë hyb nꞌaa newë bë ỹ maherꞌoot doo: Kristo bana kän Judah buuj tamasa hyb nꞌaa, te hub né hẽ Pꞌop Hagä Doo, tametëëh hyb nꞌaa, Judah buuj sa wahë makũũ hã Pꞌop Hagä Do ky däng do takaja däk hyb nꞌaa, Judah buuj nadoo do Pꞌop Hagä Do rajꞌaa etsë hyb nꞌaa, sa wë tatꞌyyd mehĩĩn do hyb nꞌaa. Tii da né paa takerii däk ta ti ky nꞌaa:"
45,15,10,Hahỹỹ da na-ããj hẽ takerii däk:
45,15,11,Hahỹỹ da na-ããj hẽ takerii däk:
45,15,12,Hahỹỹ dꞌ paa Isajas baherꞌoot:
45,15,13,"Pꞌop Hagä Do hã, baad taky nꞌaa enooh do ji gada hanoo do hã ỹ ky nꞌaa etsẽẽ bë hꞌyy gadajang tanꞌoo bä, hꞌyyb nyyw gó bë babok tanꞌoo bä bë hã, ta hã bë hꞌyy kaꞌeeh do hyb nꞌaa. Ta ti ỹ wén ky nꞌaa etsẽẽ, ta Sahee hejój me tanꞌoo bä baad ub hadꞌyyt hẽ bë gada hyb nꞌaa ër hã taky nꞌaa enooh doo."
45,15,14,"Wakãn haa hedoo doo, baad ỹ bahapäh hahỹ hëp ỹỹ gó: Bë ky enyyw hadꞌyyt né hẽ bë da hadoo do wë, baad bë bahapäh nyy da Pꞌop Hagä Do karẽn ji bawät, baad bë bahajaa bë maherꞌoot bë da hadoo doo, baad rababok hyb nꞌaa."
45,15,15,"Ti hadoo né hẽ, dooh né hẽ ỹ ky nꞌaa eä̃m bä bë ỹ ma erii wät do hã, ta ti bë mabaan mahä̃nh. Tii da bë ỹ wén ma erii wät, ta ky enyym doo gó Pꞌop Hagä Do anoo do hyb nꞌaa hã ỹỹ, Judah buuj nadoo do mahang Kristo Jesus panäg nꞌaa ỹ bahadoo hyb nꞌaa. Pꞌop Hagä Do tób nꞌaa yt hã moo hebꞌooh doo, Pꞌop Hagä Do matym nꞌaa manaa do hadoo ỹỹh. Judah buuj nadoo do hã ỹ maherꞌoot Pꞌop Hagä Do panyyg hanäm doo, Pꞌop Hagä Do matym nꞌaa hadoo Pꞌop Hagä Do genꞌaak do rabahadoo hyb nꞌaa, Pꞌop Hagä Do Sahee sa hꞌyyb gó moo wät do hyb nꞌaa, tsyt hẽ nesaa do mahä̃nh kasëëw hõm do rabahadoo hyb nꞌaa kä."
45,15,17,"Ti hyb nꞌaa, ti anäng ỹ hꞌyy kasabꞌee do panꞌaa Kristo Jesus hejój gó Pꞌop Hagä Do wë ỹ moo wät do hyb nꞌaa."
45,15,18,"Ti hadoo né hẽ, jããm hẽ ỹ hꞌyy kasabꞌee ỹ moo wät do hã Kristo moo wäd wät do hyb nꞌaa. Ta ky nꞌaa sa hã ỹ maherꞌoot do hyb nꞌaa, sa mahang ỹ moo wäd wät do hyb nꞌaa, Kristo anꞌoo bä Judah buuj nadoo do Pꞌop Hagä Do hã raky daheeh hyb nꞌaa. Ta heen nꞌaa hejój gó, meuj nꞌaa näng do hejój gó, Pꞌop Hagä Do Sahee hejój gó ỹ moo wäd wät sa mahang. Jerusarẽnh bä naa, Iririko häd näng do häj nꞌaa bód hẽnh kä baad ỹ baherꞌood hõm sahõnh hẽ sa hã Kristo panyyg hanäm doo."
45,15,20,"Hahỹỹ da hadꞌyyt hẽ ỹ bahedꞌoo: Ỹ karẽn ỹ maherꞌoot Kristo ky nꞌaa ta wób ranaherꞌoot nä bä, ta wób ramoo bok do jó ỹ moo nawät hyb nꞌaa. Pꞌop Hagä Do kyy kerih doo gó kerii däk doo da ỹ karẽn ỹ badꞌoo. Hahỹỹ da takerii däk:"
45,15,22,"Raky nꞌaa nanapäh nä bä ỹ maherꞌood hõm do hyb nꞌaa Kristo ky nꞌaa, dooh paa tahaja bä bë wë ỹ hegãã bä. Hỹỹ kä, ỹ haja däk do hyb nꞌaa babä Kristo ky nꞌaa ỹ maherꞌoot doo, hajõõ däk hyb nꞌaa na-ããj hẽ ta baab ỹ karẽn do bë wë ỹ bahegꞌããs, ỹ karẽn paawä bë panang bä ỹ nu däng dó Es-Pãj häj nꞌaa bä ỹ mahõm me, bë ỹ bahehëën hyb nꞌaa. Bë ỹ bahehëën do jawén paa bä, banadawëd né paawä, ỹ karẽn paawä ỹ bë masa Es-Pãj hẽnh ỹ bahõm doo."
45,15,25,"Jerusarẽnh hẽnh ỹ bahõm dó pooj jé, Jesus hã hꞌyy kaꞌeeh do tꞌĩĩ hẽnh habong do sa matym nꞌaa ỹ tajooh hyb nꞌaa. Hꞌyyb tsebé doo me Jesus hã hꞌyy kaꞌeeh doo, Masedonija, Akaja häd enäh do häj nꞌaa bä habong do rabata padëëk dajẽẽr, Jesus hã hꞌyy kaꞌeeh do Jerusarẽnh bä habong do ramasa hyb nꞌaa."
45,15,27,"Sa daaj hẽ, sa hꞌyyb gó naa ramasa. Tawꞌããts hẽ né hẽ ti ramasa sa hã, rakũũt enäh do hadoo do hyb nꞌaa sa wë. Jesus hã hꞌyy kaꞌeeh do Jerusarẽnh bä habong do sa hyb nꞌaa né hẽ Judah buuj nadoo do ragado däk sa hꞌyyb gó baad hadoo do Pꞌop Hagä Do Sahee hã hana doo. Ti hyb nꞌaa, tawꞌããts hẽ ti ramasa hỹỹ kä Judah buuj hã sa wë hanäng doo me, ramabaanh do hadoo."
45,15,28,"Sa matym nꞌaa ỹ tajooh do jawén paa bä, baad sahõnh hẽ dajẽẽr ragado däk ỹ bahapäh bä kä, ỹ tsyym kadoo da Es-Pãj häj nꞌaa hẽnh ỹ bahõm doo. Ta hõõ bä ỹ nu däng dó bë panang bä, bë ỹ bahegꞌããs hyb nꞌaa. Baad ỹ bahapäh hahỹỹh: Bë wë ỹ kajaa bä, takꞌëp bë da Kristo ky nꞌaa edëng da hëp ỹ nꞌaa."
45,15,30,"Hỹỹ kä wakãn haa hedoo doo, Jesus Kristo ër Wahë Nꞌaa karapee ër bahadoo do hyb nꞌaa, ër da hadoo do ër kamahä̃n Pꞌop Hagä Do Sahee anoo do hyb nꞌaa na-ããj hẽ, takꞌëp ỹ betsẽẽ bë hã, si ỹỹ Pꞌop Hagä Do hã bë ky nꞌaa etsꞌẽẽ hadꞌyyt hẽ hëp ỹ nꞌaa. Bë ky nꞌaa etsꞌẽẽ ỹ Pꞌop Hagä Do mo nꞌaa jesuu hyb nꞌaa Judah häj nꞌaa bä habong do Jesus hã hꞌyy kanaꞌeeh do sa mahä̃nh.Tii dꞌ tawén etsẽẽ sa hã, Judah buuj wób, Jesus hã hꞌyy kanaꞌeeh doo, rakawajããn do hyb nꞌaa ta wë. Rano nꞌaa masoo Paw-Ro. Bë ky nꞌaa etsꞌẽẽ na-ããj hẽ, baad Jesus hã hꞌyy kaꞌeeh do Jerusarẽnh bä habong do ragadoo hyb nꞌaa sa matym nꞌaa sa wë ỹ mahũũm doo."
45,15,33,"Hỹỹ kä ỹ karẽn Pꞌop Hagä Doo, ji tahꞌyyb enꞌyym doo, bë mahang tabawät. Ỹỹ. Tii dꞌ né hẽ. Tawꞌããts hẽ."
45,16,1,"Sa hã Paw-Ro hyb nꞌaa esee do ky nꞌaa hahỹỹhBë ỹ maherꞌoot ër ä̃nh hadoo do Pëb häd näng do ky nꞌaa. Baad tabawät. Jesus hã hꞌyy kaꞌeeh do panang Sẽn-Kerej häd näng doo bä habong do sa masa nꞌaa see tii. Tawꞌããts hẽ bë gadoo bë wë takajaa bä, bë nemuun Takꞌëp Hyb Nꞌaa Jawyk Do hã tahꞌyy kata däk do hyb nꞌaa. Tawꞌããts hẽ baad bë gadoo Jesus hã hꞌyy kaꞌeeh doo, tsyt hẽ ta wë kasëëw däk do ji gadoo doo da. Tawꞌããts hẽ bë masaa ta hã, hajõng do tamasaa wät do hyb nꞌaa. Ỹ na-ããj hẽ tamasaa wät."
45,16,3,"Bë maherꞌood Pisiir, ta patug Akira daheeh, ỹ hyb nꞌaa esee sa hã. Nemon ỹỹ Kristo Jesus wë ramoo bok tii."
45,16,4,"Rahapëë né paawä dajëp sa hã péh, ti hadoo né hẽ ỹ ramasa. Ỹỹh, sahõnh hẽ Judah buuj nadoo do Jesus hã hꞌyy kaꞌeeh do jé padꞌyyt hẽ kahetꞌaa do na-ããj hẽ, ãã tsebé sa wë, baad hadoo do ãã hã rabadꞌoo do hyb nꞌaa."
45,16,5,"Tawꞌããts hẽ hät ỹỹ gó bë edëë na-ããj hẽ Jesus hã hꞌyy kaꞌeeh do Akira sa tób bä kahetꞌaa doo.Bë maherꞌood najis ỹỹ, Epenet häd näng doo, ỹ hyb nꞌaa esee ta hã. Häj nꞌaa bód Asija häd näng doo bä, jããm hẽ pooj jé Kristo hã hꞌyy kaꞌeeh do ti Epenet."
45,16,6,"Hät ỹỹ gó bë edëë Marija, takꞌëp bë hyb nꞌaa moo wät do paah."
45,16,7,"Hät ỹỹ gó bë edëë nemon ỹỹ Isaraéw buuj hedoo doo, Ãn-Doroniko, Junijas häd enäh doo, si ỹỹ radewäts bꞌëëh do paah. Ky nꞌaa etsëëh tii, Jesus mejũũ do sa mahang. Pój ỹỹ jé Kristo hã rahꞌyy kae padëëk tii."
45,16,8,"Hät ỹỹ gó bë edëë ajꞌyy Ãm-Pijat häd näng doo, ỹ kamahä̃n doo, Takꞌëp Hyb Nꞌaa Jawyk Do hã tahꞌyy kata däk do hyb nꞌaa."
45,16,9,"Hät ỹỹ gó bë edëë ajꞌyy Uh-Bãn häd näng doo, ër sii Kristo wë moo wät doo. Hät ỹỹ gó bë edëë najis ỹỹ Es-Takis häd näng doo."
45,16,10,"Hät ỹỹ gó bë edëë ajꞌyy Aperes häd näng doo, hꞌyy kanerét doo me baad hadꞌyyt hẽ Kristo hã hꞌyy kaꞌeeh doo. Hät ỹỹ gó bë edëë ajꞌyy Aris-Tob häd näng do tób yt hã hajꞌeenh doo."
45,16,11,"Hät ỹỹ gó bë edëë ajꞌyy Erodijõn häd näng doo, nemon ỹỹ Isaraéw buuj hedoo doo. Hät ỹỹ gó bë edëë ajꞌyy Nar-Sis häd näng do tób yt hã hajꞌeenh do Jesus hã hꞌyy kaꞌeeh doo."
45,16,12,"Hät ỹỹ gó bë edëë ỹỹj Tiripena, Tiriposa häd enäh doo. Takꞌëp ramoo bok do ti Takꞌëp Hyb Nꞌaa Jawyk Do wë. Hät ỹỹ gó bë edëë ỹỹnh Peh-Sid häd näng doo, najis ỹỹ, takꞌëp né hẽ Takꞌëp Hyb Nꞌaa Jawyk Do wë moo wäd wät doo."
45,16,13,"Hät ỹỹ gó bë edëë ajꞌyy Rupu häd näng doo, Takꞌëp Hyb Nꞌaa Jawyk Do wë kasëëw hõm doo. Hät ỹỹ gó bë edëë na-ããj hẽ ta ỹỹn. Ta tꞌaah hadoo ỹ tagadoo paah."
45,16,14,"Hät ỹỹ gó bë edëë ajyy Asĩn-Kirito, Peregõn, Er-Mes, Patorobas, Er-Mas häd enäh doo. Hät ỹỹ gó bë edëë na-ããj hẽ ër hỹỹj hedoo do Pꞌop Hagä Do rahyb nꞌaa jewꞌyyk do hyb nꞌaa sa sii kahetꞌaa doo."
45,16,15,"Hät ỹỹ gó bë edëë ajꞌyy Pirorogo häd näng doo, ỹỹnh Jurija häd näng doo, ajꞌyy Neru häd näng doo, ta ä̃nh daheeh. Hät ỹỹ gó bë edëë na-ããj hẽ ajꞌyy Orim-Pas häd näng doo, sahõnh hẽ Pꞌop Hagä Do karapee wób sa sii kahetꞌaa do na-ããj hẽ."
45,16,16,Baad bë kedëë bë da hadoo do hã. Sahõnh hẽ Kristo hã hꞌyy kaꞌeeh do jé padꞌyyt hẽ kahetꞌaa do bë mꞌ rahyb nꞌaa esee.
45,16,17,"Wakãn haa hedoo doo, ỹ etsẽẽ bë hã, bë kanä séd ji hꞌyyb nahedoo hanoo do sa mahä̃nh, ji rahꞌyyb panasꞌëëh do mahä̃nh na-ããj hẽ, ta see hadoo, bë gado däk do hadoo nado ma metꞌëëk doo. Bë ky dahé manä sa hã. Dawëë bë kanä sa mahä̃nh."
45,16,18,"Dooh Kristo, ër Wahë Nꞌaa wë ramoo bok tii. Sa hꞌyyb karẽn do jawén rababok. Ky kamepꞌëëh doo me, ji hã rajꞌaa etsë doo me rawedii baad manatakëë doo."
45,16,19,"Kristo hã hꞌyy kaꞌeeh do jé padꞌyyt hẽ habong do raky nꞌaa napëë däk baad bë ky dahé däk Kristo ky nꞌaa, ti hyb nꞌaa ỹ hꞌyy gadajang. Ti hadoo né hẽ, baad hadoo do hã ỹ karẽn paawä bë hꞌyy ganäng, tawꞌããts hẽ bë nahapäh do hadoo nesaa doo."
45,16,20,"Edaa däk Pꞌop Hagä Doo, hꞌyyb nyyw gó ji bawät hanoo doo, bë jꞌaa ketsë tanꞌoo bä Nesaa Do Yb hã. Jesus, ër Wahë Nꞌaa ky enyym da bë hã."
45,16,21,"Tsimoot, si ỹ moo wät doo, bë mꞌ tahyb nꞌaa esee. Nemon ỹỹ Isaraéw buuj hedoo doo, Rusijo, Jasõn, Sosipater häd enäh doo, ti na-ããj hẽ bë mꞌ rahyb nꞌaa esee."
45,16,22,"Ỹỹh, Tesijo häd näng doo, hahỹ Paw-Ro mejũũ do herih doo, bë sii Takꞌëp Hyb Nꞌaa Jawyk Doo hã hꞌyy kata däk doo, bë ỹ hyb nꞌaa esee. Ajꞌyy Gajo häd näng do bë mꞌ tahyb nꞌaa esee. Baad ta tób bä ỹ tagado hadꞌyyt hẽ. Sahõnh hẽ Jesus hã hꞌyy kaꞌeeh do babä habong doo, ti na-ããj hẽ baad tagadoo. Eras, panang dajẽẽr hagã nꞌaa, ër hỹỹj hadoo do Kuwar-To häd näng do na-ããj hẽ, bë mꞌ rahyb nꞌaa esee. [ Ỹ karẽn Jesus Kristo, ër Wahë Nꞌaa, ky enyym sahõnh hẽ bë wë. Ỹỹ. Tii dꞌ né hẽ. Tawꞌããts hẽ."
45,16,25,"Hỹỹ kä, tawꞌããts hẽ ër jꞌaa etsë Pꞌop Hagä Doo. Ti né hẽ tahajaa panyyg hanäm do ỹ maherꞌoot doo me, Jesus Kristo ky nꞌaa me, baad bë hꞌyy kae hadꞌyyt hẽ tanꞌoo bä. Pꞌooj ub dooh rahapëë nä bä ta ti ky nꞌaa. Hỹỹ kä, Pꞌop Hagä Do ky nꞌaa rod rerih do paa hã kametä däk Pꞌop Hagä Do panyyg hanäm doo, sahõnh hẽ rabahapäh hyb nꞌaa. Pꞌop Hagä Do hedëb hadꞌyyt do mejũũ do hyb nꞌaa, kaherꞌood däk sahõnh hẽ badäk hahỹỹ hã habong do sa hã, Kristo hã rahꞌyy kaꞌeeh hyb nꞌaa, raky daheeh hyb nꞌaa na-ããj né hẽ."
45,16,27,"Tawꞌããts hẽ Pꞌop Hagä Doo, sét hadoo do takꞌëp hꞌyy ganäng doo, ji jꞌaa etsëë hadꞌyyt hẽ Jesus Kristo hyb nꞌaa. Ỹỹ. Tii dꞌ né hẽ. Tawꞌããts hẽ. Jããm hẽ kä."
46,1,1,"Jesus hã hꞌyy kaꞌeeh do panang Korĩn häd näng doo bä habong do hã pooj jé Paw-Ro ma erih do hahỹỹhJi matym nꞌaa ji hã Jesus anoo do ky nꞌaa hahỹỹhPaw-Ro ỹ ti hỹỹh, Pꞌop Hagä Do karẽn do hyb nꞌaa ỹ tanaëënh doo, Kristo Jesus mejũũ do see ỹ bahado däk hyb nꞌaa, ta ky nꞌaa ỹ baherꞌood hõm hyb nꞌaa kä. Ër hỹỹj hadoo do Sotenés häd näng do sii bë ỹ edëng, bëëh, Pꞌop Hagä Do karapee hedoo doo, Korĩn häd näng do panang bä habong doo. Tsyt hẽ, ta wë bë tabetyn hõm Kristo Jesus badꞌoo do hyb nꞌaa.Ji hyb nꞌaa tadajëp, ji hyb nꞌaa taganä wät, tahanäng pé ti Kristo badꞌoo doo . Sahõnh hẽ jé padꞌyyt hẽ ër Wahë Nꞌaa Jesus Kristo hã jꞌaa hetsꞌëë do sii hẽ bë tabetyn hõm tsyt hẽ, ta wë hadꞌyyt hẽ bë babok hyb nꞌaa. Sahõnh hẽ ër wahë nꞌaa né hẽ ti Jesus. Jé padꞌyyt hẽ habong do sa Wahë Nꞌaa, ër Wahë Nꞌaa na-ããj hẽ. Ỹ karẽn Pꞌop Hagä Do ër Yb, Jesus Kristo Takꞌëp Hyb Nꞌaa Jawyk Do na-ããj hẽ ky enꞌyym bë hã. Ỹ karẽn baad bë rahꞌyyb enꞌyym."
46,1,4,"Pꞌop Hagä Do hã ỹ tsebee hadꞌyyt hẽ bë hyb nꞌaa, baad bë wë taky enyym do hyb nꞌaa Kristo Jesus hyb nꞌaa. Kristo hyb nꞌaa, baad tabanoo bë hã ta ky nꞌaa baad bë bahajaa bë baherꞌoot, baad tabanoo bë hã takarẽn do baad bë bahapäh hyb nꞌaa, baad tagahoot hyb nꞌaa bë hã. Baad bë gado däk Kristo ky nꞌaa bë hã ãã herꞌood wät do paah. Te hub né hẽ kä bë hã kä."
46,1,7,"Ti hyb nꞌaa kä, hỹỹ kä bë hꞌyyb gó tabanyy däk sahõnh hẽ Pꞌop Hagä Do Sahee ji hã hanoo do ji hajaa doo, baad bë gadaa nuuj jé Jesus Kristo, ër Wahë Nꞌaa pꞌaa hẽnh tabahyng bä kä."
46,1,8,"Baad hadꞌyyt hẽ Jesus Kristo bë tahꞌyyb hejꞌoonh, baad bë baboo hadꞌyyt hẽ hyb nꞌaa, tagadëëg ub, takajaa bä kä, baad hadꞌyyt hẽ bë hã tabahapäh hyb nꞌaa, tanawꞌyyt hyb nꞌaa bë hã taky nꞌaa tapaa do ky nꞌaa."
46,1,9,"Pꞌop Hagä Doo, bë tanaëënh do Jesus Kristo ër Wahë Nꞌaa sii bë babok hyb nꞌaa, dooh bë teréd bä. Tamoo wät né hẽ ji hã taky däng doo."
46,1,10,"Sa hꞌyyb gó raketyn hõm do ky nꞌaa hahỹỹhWakãn haa, ër Wahë Nꞌaa Jesus Kristo kyy gó takꞌëp ỹ betsẽẽ bë hã, séd hã bë hꞌyyb hedoo hyb nꞌaa, bë hꞌyy kanetyn hyb nꞌaa, séd hã hadꞌyyt hẽ bë babok hyb nꞌaa. Ỹỹnh Korowéh häd näng do karapee ỹ rapanäk bë ky nꞌaa. Bë ky kedꞌaak bë mahang, sa nooh."
46,1,12,"Hahỹỹ dꞌ mä bë kyyh: “Paw-Ro karapee ããh”, näk mä bë wób sa kyyh. “Aporos karapee ããh”, näk mä bë wób. “Peed karapee ããh”, näk mä ta wób. “Kristo karapee ããh”, näk mä ta wób kä. Hꞌyy kasabꞌee doo gó ta tii dꞌ bë kyyh."
46,1,13,"Ketyn hõm gꞌeeh ti Kristo bë hã? Ỹ gꞌeeh, Paw-Ro, bë hyb nꞌaa bꞌaa kajatsëk do hã kepëëm däk do paah? Hät ỹỹ gó paa bë ranu gemuun? Dooh."
46,1,14,"Tawꞌããts hẽ hã ỹỹ, ỹ tsebé, dooh bë ỹ nu gemuun bä do hyb nꞌaa. Jããm hẽ ajyy Kiris-Po, Gajo häd enäh do ỹ nu gemuun paah. Tawꞌããts hẽ dooh bë ỹ nu gemuun boo bä ỹ wén näng, hät ỹỹ gó bë nu kemuun bë naherꞌoot hyb nꞌaa. Series,  Ỹ hyb nꞌaa esꞌee däk hỹỹ kä Es-Tepanas tób yt hẽ habong do na-ããj hẽ ỹ nu gemuun paah."
46,1,17,"Dooh ta wób ỹ nu gemuun do hyb nꞌaa tado bä tii, Kristo mejũũ do hã ỹỹ. Ta ky nꞌaa hanäm do ỹ baherꞌood hõm ti ỹ tamejũũ doo. Ta ky nꞌaa ỹ baherꞌoot bä, dooh ỹ herꞌood bä badäk hahỹỹ hã hanaa ji hajaa doo me, bꞌaa kajatsëk do hã Kristo dajëp do hejój hã maa newëë do rajꞌaa etsë hyb nꞌaa. Dooh ỹ karẽn bä këh ỹ takꞌëp ỹ hajꞌap do hã rajꞌaa etsëë bä."
46,1,18,"Bꞌaa kajatsëk do hã Kristo dajëp do ky nꞌaa, daap hadoo do ky nꞌaa banesaa hẽnh hahõm do sa hã. Ër hã kä, banesaa mahä̃nh tedꞌëëp do hã, Pꞌop Hagä Do hejój kametä däk ta tii hã."
46,1,19,Tii da né hẽ Pꞌop Hagä Do kyy kerih doo gó. Hahỹỹ da ta kyyh: näng kerih do hã.
46,1,20,"Äkä, nyy da Pꞌop Hagä Do hꞌyyb takꞌëp hepꞌëëh do sa hã? Mosees ky nꞌaa jawꞌyyk do ma mehetëk do sa hã ẽnh? Badäk hahỹỹ hã takꞌëp hꞌyy ganäng doo gó herꞌoot do sa hã ẽnh? Pꞌop Hagä Do wareem däk badäk hahỹỹ hã habong do ta hã hꞌyy kanaꞌeeh do takꞌëp rahajaa doo. Hꞌyy gatamah do hꞌyyb hado däk rahajaa do paa tanꞌoo bä."
46,1,21,"Takꞌëp tabahajaa doo gó Pꞌop Hagä Do anoo badäk hahỹỹ hã habong do ta hã hꞌyy kanaꞌeeh do ta hã ranahapäh hyb nꞌaa sa hꞌyyb gó rahajaa doo me. Pꞌop Hagä Do hꞌyyb däng tedꞌëëp ta wë ta ky nꞌaa hyb nꞌaa ta hã hꞌyy kaꞌeeh doo, daap ta wób redoo né paawä Kristo ky nꞌaa."
46,1,22,"Judah buuj rakarẽn kapehuunh doo, meuj nꞌaa näng doo, rabahapäh raky daheeh hyb nꞌaa. Judah buuj nadoo do resoos takꞌëp ji hajaa doo, raky daheeh hyb nꞌaa. Tii dꞌ né hẽ paawä rakarẽn, ãã maherꞌood hadꞌyyt hẽ Kristo bꞌaa kajatsëk do hã kepëëm däk do ky nꞌaa. Ta ti ky nꞌaa Judah buuj tahꞌyyb rejãã. Judah buuj nadoo do sa hã, daap mä ta ti Jesus dajëp do ky nꞌaa. Pꞌop Hagä Do hꞌyyb däng do sa hã kä, Judah buuj rado bä, Judah buuj nadoo do rado bä na-ããj hẽ, Kristo hã kametä däk Pꞌop Hagä Do hejój, Pꞌop Hagä Do hajaa do na-ããj hẽ."
46,1,25,"Daap hedoo do Pꞌop Hagä Do wë hanäng do redꞌoo doo, badäk hahỹỹ hã habong do takꞌëp rahajaa do bahä̃nh tii. Pꞌop Hagä Do nahejooj redꞌoo doo, badäk hahỹỹ hã habong do takꞌëp sa hejój bahä̃nh né hẽ tii."
46,1,26,"Bë hyb nꞌaa esꞌee wakãn haa bë Pꞌop Hagä Do asëëw hõm noo gó. Ti noo gó dooh tahajõõ bä bë mahang takꞌëp hajaa doo, badäk hahỹỹ hã habong do hꞌyy kasabꞌee do sa matym gó. Ti noo gó dooh tahajõõ bä bë mahang hyb nꞌaa jewꞌyyk doo. Dooh bë mahang tahajõõ bä ky nꞌaa etsëëh do ti noo gó."
46,1,27,"Pꞌop Hagä Do asëëw hõm ta wë badäk hahỹỹ hã habong do sa hã hꞌyy gatemah doo. Ta tii dꞌ tawén dꞌoo, takꞌëp hajꞌaa do rakadadꞌuu hyb nꞌaa Pꞌop Hagä Do wë kä. Pꞌop Hagä Do wén sëëw hõm ta wë badäk hahỹỹ hã habong do sa hã hyb nꞌaa sakog is doo, hejoonh do rakadadꞌuu hyb nꞌaa. Pꞌop Hagä Do asëëw hõm badäk hahỹỹ hã raty nꞌaa gesꞌyyk doo, hyb nꞌaa sekog is doo. Pꞌop Hagä Do asëëw hõm ky nꞌaa netsꞌäs doo, ky nꞌaa etsëëh do ky nꞌaa netsä bong hyb nꞌaa ta hã."
46,1,29,"Tii dꞌ tawén dꞌoo, tabadꞌop hẽ ranahajaa hyb nꞌaa rahꞌyy kasabé bä sa hã hẽ Pꞌop Hagä Do matym gó."
46,1,30,"Pꞌop Hagä Do né hẽ ti hꞌyyb ta däk bëëh, Kristo Jesus hã. Kristo hã kametä däk Pꞌop Hagä Do hajaa doo. Kristo hyb nꞌaa né hẽ ji tabedꞌëëp. Kristo hyb nꞌaa né hẽ baad tabahado däk ër hꞌyyb tym Pꞌop Hagä Do matym gó. Kristo hyb nꞌaa tsyt hẽ ër baboo kän Pꞌop Hagä Do wë. Kristo né hẽ ti ër hedꞌëëp do nesaa do mahä̃nh."
46,1,31,"Ti hyb nꞌaa kä, “Jé hꞌyy kasabꞌee doo, tawꞌããts hẽ Takꞌëp Hyb Nꞌaa Jawyk Do hã takasabꞌee.” Pꞌop Hagä Do kyy kerih do hã tii da ta kyyh."
46,2,1,"Bꞌaa kajatsëk do hã Kristo dajëp do ky nꞌaa hahỹỹhWakãn haa, bë wë ỹ kajaa noo gó Pꞌop Hagä Do ky nꞌaa bë hã ỹ baherꞌoot hyb nꞌaa, dooh ỹ herꞌood bä takꞌëp ma kametꞌëëk do rerꞌoot doo da. Dooh na-ããj hẽ ỹ herꞌood bä takꞌëp hajaa do kyy da. Tii dꞌ ỹ wén dꞌoo, hahỹỹ da ỹ hꞌyyb däng bë mahang ỹ bawät noo gó do hyb nꞌaa: Jããm hẽ Jesus Kristo ky nꞌaa, bꞌaa kajatsëk do hã tadajëp do ky nꞌaa ỹ karẽn bë ỹ maherꞌoot."
46,2,3,"Bë mahang ỹ bawät bä ỹ nahejooj its, ỹ kajajãn paa ỹ eỹỹm do hyb nꞌaa."
46,2,4,"Ta ky nꞌaa bë ỹ panäk noo gó, bë ỹ ma metëëk noo gó, dooh badäk hahỹỹ hã habong do takꞌëp hajaa do kyy me bë ỹ maherꞌood bä bë ỹ hꞌyyb wareem hyb nꞌaa, bë ky daheeh hyb nꞌaa. Dooh. Bë ỹ maherꞌoot noo gó, Pꞌop Hagä Do Sahee hejój tametëëh bë hꞌyyb gó te hub né hẽ ta ky nꞌaa ỹ herꞌoot doo. Tii da ỹ wén dꞌoo paah, Pꞌop Hagä Do hejój hyb nꞌaa bë hꞌyy kaꞌeeh hyb nꞌaa, dooh badäk hahỹỹ hã habok do hajaa do hyb nꞌaa nado."
46,2,6, näng kerih doo.
46,2,10,"Ti né hẽ ti ta ti ta Sahee me Pꞌop Hagä Do metä wät paa ãã hã. Sahõnh hẽ Pꞌop Hagä Do Sahee hagꞌããs. Pꞌop Hagä Do hꞌyyb ji nahapäh do sii hẽ tahegꞌããs, tahapäh. Ti hyb nꞌaa tahajaa tametëëh ji hã."
46,2,11,Dooh hapäh pé ta wób hyb nꞌaa newëë doo. Jããm né hẽ hapäh ji daaj hẽ ji hꞌyyb. Ti hadoo né hẽ Pꞌop Hagä Do hyb nꞌaa newëë do hã. Jããm né hẽ ta Sahee hapäh.
46,2,12,"Hỹỹ kä, dooh badäk hahỹỹ hã habong do Pꞌop Hagä Do hã hꞌyy kanaꞌeeh do rahyb nꞌaa newëë do tado bä ãã gado däk doo. Ta Sahee né hẽ ti Pꞌop Hagä Do anoo do ër hã, taky enyym doo gó baad ër hã tabanoo do ër bahapäh hyb nꞌaa."
46,2,13,"Ta ti ky nꞌaa ër hã tama metëëk do ãã herꞌoot Pꞌop Hagä Do Sahee anoo doo me. Dooh badäk hahỹỹ hã hanäng do ji hajaa doo me tado bä. Pꞌop Hagä Do Sahee hanaa, Pꞌop Hagä Do Sahee ãã hã tanoo doo me ãã tabꞌëës baad hadoo do ky nꞌaa. Jé Pꞌop Hagä Do Sahee ta hꞌyyb gó badoh doo, dooh tagado bä Pꞌop Hagä Do Sahee hã hana doo. Daap hadoo do ti ta hã. Dooh tahꞌyy ganyy bä ta hã, jããm hẽ Pꞌop Hagä Do Sahee ji tahꞌyy ganꞌyyh do hyb nꞌaa ta ti hã. Pꞌop Hagä Do Sahee sa hꞌyyb gó hanäng doo, ti né hẽ hꞌyy ganꞌyyh sahõnh hẽ Pꞌop Hagä Do Sahee hana doo. Ta wób, sa hꞌyyb tym gó Pꞌop Hagä Do Sahee nawät doo, dooh rahꞌyyb mepëë bä Pꞌop Hagä Do Sahee hanäng do sa hã."
46,2,16,"Ti dꞌ né hẽ Pꞌop Hagä Do kyy kerih do hã:Ër tii, ër hꞌyyb gó Kristo hꞌyyb bawät. Ti hyb nꞌaa ër wén hꞌyy genäh ta hã hana doo."
46,3,1,"Séd hã Jesus wë Paw-Ro ramoo bok do ky nꞌaa hahỹỹhWakãn haa, bë panang bä ỹ bewäd nä noo gó, dooh ỹ haja bä paawä bë ỹ maherꞌood bä Pꞌop Hagä Do Sahee hꞌyyb mahꞌũũm do sa hã ji herꞌoot doo da. Bë ỹ maherꞌoot paa sa hꞌyyb karẽn do jawén habok do sa hã ji herꞌoot doo da. Karepé taah hꞌyyb hedoo nä bë ti noo gó. Dooh nä Kristo baad bë hapëë nä bä, ỹ hanäng péh."
46,3,2,"Jããm hẽ hãd nahejoonh doo me bë ỹ metëëk paa Pꞌop Hagä Do hã hana doo, ta bii gamyyj ub ji anoo do hadoo karapee tꞌaah hã. Dooh ỹ haja bä hejoonh do bë ỹ ma metꞌëëg bä. Karapee tꞌaah ta tä tanahajaa nä do hadoo bë ti noo gó. Tii dꞌ ỹ wén dꞌoo, taganahoot nä do hyb nꞌaa bë hã. Da hẽ na-ããj hẽ, dooh tagahꞌood nä bä bë hã,"
46,3,3,"badäk hahỹỹ hã habong do Pꞌop Hagä Do nahapäh do sa hꞌyyb hadoo nä do hyb nꞌaa bë hꞌyyb. Bë mahang hꞌyy kajewꞌëës nä, bë kajꞌõõk nä. Badäk hahỹỹ hã habong do Pꞌop Hagä Do nahapäh do sa hꞌyyb hadoo nä bë hꞌyyb ta ti tametëëh. Pꞌop Hagä Do nahapäh do rababok doo da bë babok nä."
46,3,4,"“Ỹ Paw-Ro karapee”, näng bë seeh. “Ỹ Aporos karapee”, näng ta seeh. Pꞌop Hagä Do nahapäh do rababok doo da bë babok nä ta ti metëëh. Jaa Aporos bë hã péh, jaa ỹ bë hã péh, bë pꞌãã kajewꞌëës doo? Pꞌop Hagä Do karom ub ãã ti hỹỹh. Ãã hyb nꞌaa, ãã ma metëëk do hyb nꞌaa, bë hꞌyy kae däg kän Jesus Kristo hã. Ãã moo bok Pꞌop Hagä Do anoo do ãã hã. Hã ỹ tanoo do ỹ moo wät, Aporos hã tanoo do tamoo wät."
46,3,10,"Hã ỹ taky enyym do hyb nꞌaa Pꞌop Hagä Do anꞌoo däk hã ỹỹ, pä sꞌëëb me tób tahemꞌaa do sa wahë nꞌaa hado däk ỹ bahadoo hyb nꞌaa. Pä tób hejój nꞌaa ỹ atꞌëëg sëëk do hadoo. Ti jó ta wób ratamaa sëëk do hadoo tób. Ỹ du doo do hã ramoo bok ỹ hanäng pé.Tób ji tamaa sooh do ky nꞌaa gó Paw-Ro maherꞌoot Jesus ky nꞌaa ta wób hã ji ma metëëk doo. Paw-Ro ti pooj jé Kristo ky nꞌaa Korĩn buuj hã tamaherꞌoot doo. Ta jawén ta wób rama metꞌëëg magyys hẽ, baad Korĩn buuj rahꞌyy kaꞌeeh hyb nꞌaa Jesus hã. Ti hyb nꞌaa, ỹ du doo do hã ramoo bok , Paw-Ro wén näng. Tawꞌããts hẽ sahõnh hẽ baad rahyb nꞌaa matakëë nyy da tób hadoo do hã ramoo bok."
46,3,12,"Tób hejój nꞌaa hã ta wób ratꞌëëg sëëk apäh pä ky nꞌaa gebah do sꞌëëb hadoo doo me, kꞌããts tëg gabarëëh do sꞌëëb hadoo doo me, kꞌããts tëg hawak do sꞌëëb hadoo doo me. Ta wób ratꞌëëg sëëk apäh ta hã bꞌaa hadoo doo me, bagꞌaad hadoo doo me, jawii hadoo doo me. Jesus matëëh bä kä, tii bä da ramoo bok do tametyy, baad tado bä, baad tanado bä. Ti noo gó kametëëh da ramoo bok doo, nyy da. Tëëg hõõ hadoo doo gó kametä däk da baad tado bä ramoo bok doo, baad tanado bä. Ramoo bok do tëëg hõõ hadoo do metyy da."
46,3,14,"Ta see tatama do tanaooj jëë bä, tagadoo da tamoo wät do säm baad hadoo doo."
46,3,15,"Tatama do taooj jëë bä, dooh da tagado bä tamoo wät do säm, Jesus edëëb né paawä ta hã. Tedëëb né paawä, ajꞌyy tób kataa hõm do mahä̃nh kedꞌëëp do hadoo ta hã. Sahõnh hẽ ta wë hanäng do aooj jëng do hadoo."
46,3,16,"Pꞌop Hagä Do tób nꞌaa hadoo bëëh, Jesus hã hꞌyy kaꞌeeh doo. Pꞌop Hagä Do Sahee bë mahang tabawät. Dooh gꞌeeh bë hapëë bä ta tii? Pꞌop Hagä Do tób nꞌaa hadoo do rejãã doo,Pꞌop Hagä Do tób nꞌaa hadoo do rejãã doo,Jesus hã hꞌyy kaꞌeeh do raketyn hõm hanoo do tii. Ky kedꞌaak do hanoo do tii. Séd hã ranaboo bong do hanoo doo. Pꞌop Hagä Do rejãã na-ããj hẽ, baad hadꞌop, tsyt hẽ ta wë ketyn däk do hyb nꞌaa Pꞌop Hagä Do tób nꞌaa. Bë né hẽ ti Pꞌop Hagä Do tób nꞌaa.?"
46,3,18,"Bë kawadꞌii manäh! Badäk hahỹỹ hã habong do Pꞌop Hagä Do hã hꞌyy kanaꞌeeh do sa matym gó takꞌëp hajaa tedꞌoo doo, tawꞌããts hẽ teréd hõm ta tii da tahyb nꞌaa newëë doo. Tawꞌããts hẽ paawä hꞌyy gatamah do hadoo tabahadoo Pꞌop Hagä Do nahapäh do sa matym gó, Pꞌop Hagä Do matym gó kä hꞌyy ganäng do tabahadoo hyb nꞌaa kä. Tii dꞌ ỹ wén näng, hꞌyy gatamaa né hẽ Pꞌop Hagä Do matym gó ta hã hꞌyy kanaꞌeeh do hꞌyy genäh redꞌoo doo. Tii dꞌ né hẽ Pꞌop Hagä Do kyy kerih doo gó: “Pꞌop Hagä Do no nꞌaa masoo hadoo takꞌëp hajaa doo, rahꞌyy kamepꞌëëh doo me.”"
46,3,20,"Hahỹỹ da na-ããj hẽ takerii däk: “Daap né hẽ takꞌëp hajaa do sa hꞌyyb, Pꞌop Hagä Do hapäh.”"
46,3,21,"Ti hyb nꞌaa, tawꞌããts hẽ dooh bë hꞌyy kasabé wäd bä bë ma matëg sa hyb nꞌaa, sa karapee bë bahadoo hyb nꞌaa. Sahõnh hẽ Pꞌop Hagä Do anꞌoo däk bë hã: Ỹ Paw-Ro, Aporos, Peed, sahõnh hẽ badäk hahỹỹ hã hanäng do Pꞌop Hagä Do pahuunh doo, ji edëp doo, ji dajëp doo, da hẽ ji bawät nä bä, hỹ jawén hawät doo. Sahõnh hẽ tii, bë matym nꞌaa né hẽ tii."
46,3,23,"Bëë kä, Kristo ma hadoo bëëh, Kristo karapee bëëh. Kristo kä, Pꞌop Hagä Do ma hadoo, Pꞌop Hagä Do tꞌaah kä."
46,4,1,"Jesus mejũũ do sa ky nꞌaa hahỹỹhTi hyb nꞌaa, tawꞌããts hẽ hahỹỹ da bë hꞌyyb ãã hã, bë ma matëg hedoo do sa hã: Kristo kaser nꞌaa, sa hã kanꞌoo däk do Pꞌop Hagä Do ky nꞌaa pooj jé ji nahapäh do rama metëëk hyb nꞌaa ããh."
46,4,2,"Hỹỹ kä, tawꞌããts hẽ baad hadꞌyyt hẽ sa kariw nꞌaa kaser nꞌaa hedoo do ramoo bok sa hã kamejũũ doo."
46,4,3,"Ỹỹ kä, baad gꞌeeh ỹ moo wät? Dooh ỹ hyb nꞌaa pꞌeed bä ỹ moo wät do hã bë hyb nꞌaa newëë doo. Dooh na-ããj hẽ ỹ hyb nꞌaa pꞌeed bä ta wób sa hꞌyyb hã ỹỹ. Dooh na-ããj hẽ daj ỹỹ hẽ ỹ kamety bä."
46,4,5,"Ti hyb nꞌaa tawꞌããts hẽ Takꞌëp Hyb Nꞌaa Jawyk Do kajaa do pooj jé, dooh bë hꞌyy kajäg bä baad tado bä, baad tanado bä ta wób moo bok doo. Kristo kajaa bä kä tametëëh da sahõnh hẽ ji hꞌyyb gó kejën doo. Tametëëh da na-ããj hẽ ji hyb nꞌaa newëë do paa hã. Ti noo gó, sa hã tahapäh do pénh Pꞌop Hagä Do jꞌaa etsë da sahõnh hẽ sa hã kä."
46,4,6,"Wakãn haa, ỹ erii wät do bë pꞌãã ky kedꞌaak do ky nꞌaa, ny hado ãã Aporos daheeh. Bë hyb nꞌaa né hẽ ti ỹ baherꞌood wät tii da, jããm hẽ Pꞌop Hagä Do kyy kerih do hã takerih doo da bë badꞌoo hyb nꞌaa. Takerih do hã bë matakä bä, tii bä dooh bë kasabé bä bë ma matëg hyb nꞌaa. Dooh tii bä bë hyb nꞌaa jewëts bä ma matëg wób."
46,4,7,"Ta wób sa bahä̃nh nado bëëh. Sahõnh hẽ bë wë hanäng doo, Pꞌop Hagä Do anoo do tii. Bag hẽnh bë gadoo sahõnh hẽ bë wë hanäng doo. Ti hyb nꞌaa hꞌëëd hyb nꞌaa bë hꞌyy kasabꞌee bë hanaa bë hanäk doo?"
46,4,8,"Bë wë anyy däg is sahõnh hẽ bë hꞌyyb karẽn do bë edꞌoo gꞌeeh? Takꞌëp bë wë anyy däg is Pꞌop Hagä Do Sahee ji hã hanoo do bë edꞌoo gꞌeeh? Sa wahë nꞌaa sa bahä̃nh hado däg is do bëëh, bë edꞌoo gꞌeeh? Ãã bë gakog hõm is bë edꞌoo. Ỹ karẽn paawä te hub tado bä, sa wahë nꞌaa sa bahä̃nh hadoo do né hẽ ỹ karẽn paawä bëëh. Tii bä paawä bë sii ãã bagꞌããs."
46,4,9,"Ãã tii, dooh sa wahë nꞌaa sa bahä̃nh hedoo do ãã ado bä. Hã ỹ duu hẽnh, sahõnh hẽ sa yd jé hadꞌos do Pꞌop Hagä Do anꞌoo bä ãã Jesus mejũũ do hedoo doo. Kanebꞌooh do jawén paa bä, jꞌaa ketsꞌëë do rabajëk bä sahõnh hẽ sa matym gó, duu hẽnh radejꞌëëp do hood hẽnh sa majĩĩ ramahũũm do hadoo ããh. Sahõnh hẽ, ajyy, ããs na-ããj hẽ ãã rahagꞌããs."
46,4,10,"Kristo ãã ky daheeh do hyb nꞌaa, hꞌyy gatamah do ããh, ta wób sa matym gó. Bëë kä, takꞌëp hajaa do bë edꞌoo, Kristo karapee bë bahadoo do hyb nꞌaa. Dooh ãã hajꞌas pé ta wób sa hã. Bëë kä, takꞌëp hejꞌoonh do hadoo bë edꞌoo. Bëëh, bë rawehꞌëëh. Ããh, ãã raty nꞌaa gesꞌyyk."
46,4,11,"Pꞌooj ub, da hẽ na-ããj hẽ, ãã asꞌaah, ãã hoo kꞌaanh. Ta säg its ãã saroor. Ãã rarejãã. Dooh ãã panang péh."
46,4,12,"Takꞌëp ãã moo bok ãã waa säm hã. Ãã raky nꞌaa wasꞌee bä, ãã ky nꞌaa edëng sa hã. Ãã rarahejã bä, hꞌyyb jawyk doo me ãã gadoo tii. Ãã raky nꞌaa rejã bä, baad hadoo doo me ãã ky gadoo. Nesaa doo, hesus doo, badäk hahỹỹ hã habong do rawꞌoong hõm do hadoo ããh, ranꞌoo bä."
46,4,14,"Bë ỹ nu mebꞌyyh do jawén nado ta ti ỹ berih. Bë ỹ ma metëëk hyb nꞌaa tii. Tah haa ỹ kamahä̃n do hadoo bë hã ỹ anꞌoo bä. Tanyy bä né paawä hajõk bë ma matëg, sét ub né hẽ bë yb hadoo. Bë yb hado däk ỹỹh, Kristo ky nꞌaa hanäm do bë ỹ maherꞌood wät do hyb nꞌaa ta karapee bë bahado däk do hyb nꞌaa kä."
46,4,16,Ti hyb nꞌaa ỹ karẽn paawä ỹ bawät doo da né hẽ bë babok.
46,4,17,"Ỹ mejũũ da Tsimoot bë wë. Takꞌëp Hyb Nꞌaa Jawyk Do hã ãã hꞌyy kaꞌeeh do hyb nꞌaa, tah ỹỹ ỹ kamahä̃n do hado däk tii. Baad hadꞌyyt hẽ tamoo wät. Pꞌaa hẽnh da Tsimoot bë tamaherꞌoot nyy da ỹ bawäd hadꞌyyt hẽ, Kristo hã ỹ hꞌyy kata däk do hyb nꞌaa. Jé padꞌyyt hẽ Jesus Kristo hã hꞌyy kaꞌeeh do sa hã ỹ ma mehetëk doo da né hẽ ỹ bawät."
46,4,18,"Ỹ negãã wäd bë wë, bë wób redꞌoo. Ti hyb nꞌaa kä, kasabꞌee do hã sa hã hẽ rayd kawehꞌëëh."
46,4,19,"Tꞌĩĩ hẽnh da nayyw hẽ ỹ bahõm bë wë, Pꞌop Hagä Do karẽn bä. Ỹ kajaa bä da, ỹ hegꞌããs da Pꞌop Hagä Do hejój sa wë tanyy bä, sa kyyp apäh sa rꞌood hã. Pꞌop Hagä Do bagꞌããs do karapee ji do bä, dooh ji herꞌoot do hã ji hapäh do tado bä. Pꞌop Hagä Do hejój gó ji bawät do hã ji bahapäh."
46,4,21,"Nyy da bë karẽn ỹ badꞌoo bë hã ỹ kajaa bä? Bë genꞌaak takꞌëp bë ỹ hajẽẽw bä? Kamahä̃n doo gó, ky enyym doo gó bë hã ỹ herꞌood bä bë karẽn?"
46,5,1,"Baad nadoo sa see bawät do ky nꞌaa hahỹỹhỸ ky nꞌaa napëë däk takꞌëp nesaa do bë see moo wät. Ta yb ỹỹm sii tabaheꞌỹỹh mäh. Ta wób mahang, Pꞌop Hagä Do ranahapëë né paawä, dooh tii da radoo bä."
46,5,2,"Ti awäd né hẽ paawä ta tii da bë mahang, bë hꞌyy kasabꞌee nä? Tawꞌããts hẽ paawä bë hꞌyy katón ta ti hyb nꞌaa. Tawꞌããts hẽ paawä bë ahꞌeed hõm ta ti hadoo doo, bë mahang tanawät hyb nꞌaa."
46,5,3,"Ỹ nawäd né hẽ paawä bë mahang, ỹ hyb nꞌaa newëë do bë mahang tabawät. Jesus häd gó ỹ ky nꞌaa ety däk ta ti ajꞌyy hã, ỹ badoo né paawä bë mahang. Bë kahetꞌaa bä kä, bë mahang hëp ỹ bawät bä, Jesus Takꞌëp Hyb Nꞌaa Jawyk Do hejój bë sii tabawät bä, tii bä da tawꞌããts hẽ bë ahꞌeed hõm bë mahä̃nh, Nesaa Do Yb moo gó bë haëëj, tarejãã hyb nꞌaa ta hã, ta hꞌyyb tym bedëp hyb nꞌaa Takꞌëp Hyb Nꞌaa Jawyk Do matëëh noo gó."
46,5,6,"Baad nado ta ti bë hꞌyy kasabꞌee do bë hajaa do hã, ta ti hadoo do awäd bä bë mahang. Sét ub né paawä nesaa do moo wät do bë mahang, sahõnh hã tahꞌyyb rejãã. Pãw makuj nꞌaa hadoo tii. Nadꞌëëd its né paawä ta makuj nꞌaa, jé padꞌyyt hẽ takamekuuj däk pãw panꞌaa mahang. Tawꞌããts hẽ bë ahꞌeed hõm bë mahä̃nh nesaa do moo wät doo, nesaa do hã ta wób hꞌyyb tatuk doo, pãw makuj nꞌaa Judah buuj rawꞌoong hõm doo da Pas-kowa noo gó, Pꞌop Hagä Do karapee nesaa do nanäng doo, Pꞌop Hagä Do wë kasëëw bong do bë bahadoo hyb nꞌaa, pãw makuj nꞌaa tamah do Pꞌop Hagä Do wë kasëëw däk doo da. Ta tii dꞌ ỹ wén edoo, Kristo ër hyb nꞌaa dajëp Pꞌop Hagä Do anoo do hyb nꞌaa, bꞌéé tꞌaah Pas-kowa noo gó radahejꞌëëp do hadoo. Ti hyb nꞌaa, Pꞌop Hagä Do ër tabedëëb wät do ër hyb nꞌaa esee do hyb nꞌaa, tawꞌããts hẽ ër erét sahõnh hẽ nesaa doo, ky nesaa do na-ããj hẽ pooj jé ër bahedꞌoo doo, Pas-kowa rahyb nꞌaa esee noo gó pãw makuj nꞌaa Judah buuj rawꞌoong hõm do hadoo. Tawꞌããts hẽ papuuj gó ër babok, baad hadoo do ër herꞌoot, jꞌooj madäk doo me nado, pãw makuj nꞌaa tamah doo me Pas-kowa Judah buuj rahyb nꞌaa esee doo da."
46,5,9,"Pooj jé mo haja ỹỹ hã, bë ỹ ma erih doo gó, bë ỹ mejũũ séd hã bë nabok hyb nꞌaa ta ỹỹm nadoo do sii heꞌỹỹh do sa sii, ta patug nadoo do sii heꞌỹỹh do sa sii."
46,5,10,"Dooh Jesus Kristo nahapäh do sa ky nꞌaa ỹ herꞌood bä, ta wób sii heꞌỹỹh doo, takꞌëp sa wë hanäng do kahꞌũũm do karẽn doo, hetsꞌëëk doo, kabarii hã hꞌyy kaꞌeeh doo. Tsyt hẽ, dawëë ta ti hedoo do mahä̃nh ji karẽn bä ji awäd bä, jããm hẽ ji hajaa badäk hahỹ ji eréd hõm bä paawä. Jesus Kristo hã hꞌyy kaꞌeeh hanäk do sa ky nꞌaa ỹ herꞌoot, ta wób sii heꞌỹỹh doo, takꞌëp sa wë hanäng do kahꞌũũm do karꞌẽẽn doo, kabarii hã hꞌyy kaꞌeeh doo, ta wób ky nꞌaa rejãã doo, haꞌoom doo, hetsꞌëëk doo. Bë awëë manä na-ããj hẽ ta ti hedoo do sa sii."
46,5,12,
46,6,1,"Sa da hadoo do raky nꞌaa tapaa do ky nꞌaa hahỹỹhTa da hadoo do Jesus hã hꞌyy kaꞌeeh do bë see ky nꞌaa tapa bä, hꞌëëd hyb nꞌaa Pꞌop Hagä Do nahapäh do wë tamahũũm ta ti ky nꞌaa, ramasa hyb nꞌaa? Dooh tii dꞌ ji adoo bä. Tawꞌããts hẽ paawä Jesus Kristo hã hꞌyy kaꞌeeh do wób wë bë mahũũm ta ti ky nꞌaa, bë ramasa hyb nꞌaa."
46,6,3,"Dooh gꞌeeh bë hapëë bä ããs sii hẽ da ëër, Jesus hã hꞌyy kaꞌeeh doo, ër ky nꞌaa etyy da ta jawén? Tii dꞌ hadoo do hyb nꞌaa, badäk hahỹỹ hã hawät do pꞌãã ji ky kedak doo, ti bahä̃nh baad ër bahajaa ër herꞌood bä baad hadoo doo, baad nadoo doo."
46,6,4,"Ti hyb nꞌaa, tanyy bä bë mahang badäk hahỹỹ hã ji hawät do pꞌãã bë ky kedꞌaak doo, hꞌëëd hyb nꞌaa bë mahũũm ta ky nꞌaa Jesus hã hꞌyy kaꞌeeh do sa matym gó hyb nꞌaa sakog is do sa wë, hyb nꞌaa jewyg né paawä ta wób sa hã?"
46,6,5,"Tii dꞌ ỹ wén herꞌoot bë hã, bë nu mebyy bok hyb nꞌaa. Dooh gꞌeeh bë mahang tanyy bä hapäh doo, baad hadoo do baad nadoo do rod nꞌaa, Jesus hã hꞌyy kaꞌeeh do mahang raky kedꞌaak bä?"
46,6,6,"Ti anyy né paawä bë mahang baad hadoo do herꞌoot doo, bë see ky nꞌaa tapaa ta da hadoo doo, hyb nꞌaa jewyk do Pꞌop Hagä Do panyyg ky nadahꞌeeh do sa matym gó. Jesus Kristo panyyg hanäm do bë ky nꞌaa rejãã tii dꞌ bë badꞌoo do hã."
46,6,7,"Dooh paawä Jesus hã hꞌyy kaꞌeeh do mahang ji mejõ bä ji da hadoo do raky nꞌaa etyy. Tii dꞌ bë badꞌoo do hyb nꞌaa, takꞌëp bë besõõts hõm Kristo karẽn do hã. Tawꞌããts hẽ paawä bag hẽnh bë gadoo baad nadoo do bë hã ramoo bok doo. Tawꞌããts hẽ paawä kawanajããn doo gó bë gadoo bë rawadii doo."
46,6,8,"Tawꞌããts hẽ né paawä tii da bë badꞌoo, bë né hẽ ti ta wób wadꞌii doo, bë né hẽ ti baad nadoo do moo bok do ta wób sa hã. Bë hỹỹj hedoo do Jesus hã hꞌyy kaꞌeeh do sa hã tii dꞌ bë badꞌoo."
46,6,9,"Nepäh bë hã, dooh Pꞌop Hagä Do gado bä tabagꞌããs bä nesaa do moo hebꞌooh doo? Bë kawadꞌii manä da. Ta patug nadoo do sii, ta ỹỹm nadoo do sii heꞌỹỹh doo, kabarii hã hꞌyy kaꞌeeh doo, ta patug hꞌyyb rejãã doo, ta ỹỹm hꞌyyb rejãã doo, ajꞌyy ỹỹnh kedꞌoo do ta see ajꞌyy tagadoo doo, ajꞌyy, ajꞌyy sii heꞌỹỹh doo,"
46,6,11,"Ta ti sa wób paa né paawä bë wób pooj jé, hỹỹ kä bë hꞌyyb tym kahawug däk nesaa do mahä̃nh. Tsyt hẽ, ta wë bë Pꞌop Hagä Do benyyw däk. Baad hado däk bë hꞌyyb tym ta matym gó Pꞌop Hagä Do anꞌoo bä. Jesus Kristo, Takꞌëp Hyb Nꞌaa Jawyk Do hyb nꞌaa ta tii, Pꞌop Hagä Do ër hꞌyy kahaꞌeeh do Sahee hyb nꞌaa na-ããj hẽ."
46,6,12,"Ji hub ky nꞌaa hahỹỹh“Sahõnh hẽ ỹ karẽn do ỹ hajaa ỹ moo wät. Dooh ky nꞌaa jawꞌyyk do ỹ moo geꞌỹỹm péh”, näk bë wób. Te hub né paawä tii, dooh sahõnh hẽ baad ub ji hã. Te hub né hẽ, sahõnh hẽ ỹ hajaa ỹ moo wät ỹ karẽn doo. Ti hado né paawä, dooh tawꞌããts hẽ tado bä ỹ hꞌyyb karẽn do mejõ bä hã ỹỹ."
46,6,13,"“Ji waa ji wog gó hajëng do panꞌaa. Ji wog ji waa gejëng do panꞌaa”, näk ta wób. Te hub né paawä tii, ti awät ti noo gó Pꞌop Hagä Do ahäj jëng tii. Dooh tii da ji hub hã. Dooh tawꞌããts hẽ tado bä ji hub gado bä ji ỹỹm nadoo do hã, ỹỹnh ta patug nadoo do hã. Dooh né hẽ. Ji hub, Takꞌëp Hyb Nꞌaa Jawyk Do hã ji moo wät do hyb nꞌaa tii. Ji hub Takꞌëp Hyb Nꞌaa Jawyk Do hagꞌããs."
46,6,14,"Ta hejój me Jesus hub Pꞌop Hagä Do bedꞌëëp doo da taganä wät hyb nꞌaa, ti hadoo da ër hub na-ããj hẽ tabedꞌëëp da ër genä bong hyb nꞌaa."
46,6,15,"Nepäh bë hã, ër hub, Kristo hub uuh hadoo? Tawꞌããts hẽ gꞌeeh tii bä Kristo hub uuh ji do däg bä, ỹỹnh hajõk do sii heꞌỹỹh do hã ji hꞌyy gedag bä? Dooh."
46,6,16,"Nepäh bë hã, ỹỹnh hajõk do sii heꞌỹỹh do tahꞌyy gedag bä, sét tabahado däk ta sii? Sét hado däk sa hub. Hahỹỹ da Pꞌop Hagä Do kyy kerih doo: “Pawóp hadoo doo, sét rabahado padëëk da.”"
46,6,17,Ti nado ti nanäng kä Takꞌëp Hyb Nꞌaa Jawyk Do hã hꞌyy kata däk doo. Sét tabahado däk ta hꞌyyb tym Jesus hꞌyyb tym hã.
46,6,18,"Tabadꞌop hẽ da bë aä̃ bë ỹỹm nadoo do sii, bë patug nadoo do sii. Baad bë kanä da ta ti hedoo do mahä̃nh. Sahõnh hẽ nesaa do ji moo wät doo, nesaa do ji hyb nꞌaa newëë do na-ããj hẽ dooh ji hub tarejã bä tii. Tii dꞌ nado ji ỹỹm, ji patug nadoo do sii ji baỹỹh do hã. Ta ti tarejãã ta hã hẽ ji hub."
46,6,19,"Nepäh bë hã, Pꞌop Hagä Do Sahee tób hadoo bë hub? Bë hꞌyyb gó ta Sahee bë hã Pꞌop Hagä Do anoo do bawät."
46,7,1,"Ji katꞌëë däk do ky nꞌaa hahỹỹhHỹỹ kä, ỹ bë ma erih do hã ỹ bë eaanh do ky nꞌaa bë ỹ maherꞌood kän. “Tawꞌããts hẽ apäh dooh ajꞌyy awäd bä ta ỹỹm wë?”,Hahỹỹ dꞌ Gereg kyy me takerii däk tii: “Tawꞌããts hẽ apäh dooh ajꞌyy moo dëë bä ỹỹnh hã?” Ji ỹỹm wë ji bawät do ky nꞌaa ta tii. Ti hadoo né hẽ hahỹỹ da ta wób ratabꞌëës ta tii: “Tawꞌããts hẽ apäh dooh ajꞌyy ỹỹnh hã takatꞌëë bä?” näk bë kyyh bë eaanh doo.Ta tii da rawén eaaj wät, baad Pꞌop Hagä Do ji tagadoo redꞌoo ji ỹỹm wë ji nawäd wäd bä, Jesus hã ji hꞌyy kae däg kän do hyb nꞌaa, nayyw hẽ Jesus matëëh redꞌoo do hyb nꞌaa na-ããj hẽ."
46,7,2,"Hahỹỹ da bë ỹ maherꞌoot: Hajõk baad nadoo doo da rababok do hyb nꞌaa, hajõk sa ỹỹm nadoo do sii, sa patug nadoo do sii rabaheꞌỹỹh do hyb nꞌaa ỹ hanäng péh, tawꞌããts hẽ sahõnh hẽ ajyy sa ỹỹm wë rababok nä, sahõnh hẽ ỹỹj sa patug wë rababok nä."
46,7,3,"Tawꞌããts hẽ ajyy sa ỹỹm ragadoo, sa wë rababok. Ti né hẽ baad ub, raketꞌëë padëëk do hyb nꞌaa. Ti hadoo ẽnh ỹỹj sa hã. Tawꞌããts hẽ sa patug ragadoo, sa wë rababok. Ji ỹỹm, dooh ta hub danäh tado bä. Ta patug ti ta danäh. Ti hadoo ẽnh ji patug hã. Ta patug, dooh ta hub danäh tado bä. Ta ỹỹm ti ta danäh."
46,7,5,"Tawꞌããts hẽ ketꞌëë padëëk doo, dooh rakajesyg bä ta patug daheeh. Jããm hẽ ratayy pawóp its ta ä̃h rakarẽn bä, baad pooj jé rakanerꞌood bä, Pꞌop Hagä Do hã raky nꞌaa etsẽẽ hyb nꞌaa ti noo gó. Tii dꞌ rabadꞌoo do jawén paa bä kä, tawꞌããts hẽ pꞌaa hẽnh séd hã rabaꞌỹỹh sa ỹỹm daheeh, Nesaa Do Yb hꞌyyb natatuk hyb nꞌaa, ranahajaa do hyb nꞌaa ji hꞌyy kebꞌaah do hã."
46,7,6,"Bë karẽn bä tii, pawóp its ta ä̃h bë tayy. Dooh bë ỹ mejũũ do tado bä ti ỹ herꞌoot doo."
46,7,7,"Hã ỹỹ péh, ỹ karẽn paawä sahõnh hẽ da ỹ rabahadoo.Dooh Paw-Ro ỹỹm nyy bä. Tahajaa tahꞌyy keba bä. Ti hyb nꞌaa tii da tawén herꞌoot. Ti hadoo né hẽ ỹ karẽn doo da nado. Séd uuh hadꞌyyt hẽ nado ëër, Pꞌop Hagä Do anꞌoo bä. Pꞌop Hagä Do anoo ta wób sa hã raketëë hyb nꞌaa, ta wób sa hã tabanoo rakanetëë hyb nꞌaa, ỹ hanäng péh."
46,7,8,"Hỹỹ kä, marahud bong do bë mahang habok do sa hã, patug tema bong do sa hã na-ããj hẽ ỹ erih hahỹỹh: Tawꞌããts hẽ paawä rakanetꞌëë bong ỹ kanatëë doo da."
46,7,9,"Ti né hẽ paawä këh ỹ sa hã, ranahaja bä rahꞌyy keba bä, tawꞌããts hẽ raketëë né hẽ. Baad nado sa hã ajꞌyy tado bä, ỹỹnh tado bä, rahyb nꞌaa newë hadꞌyyt bä rakarẽn do hã. Ti hyb nꞌaa, tawꞌããts hẽ raketëë né hẽ tii dꞌ tado bä."
46,7,10,"Ketꞌëë padëëk do sa hã hahỹỹ da ỹ mejũũ këh ỹỹ gó nado tii, Jesus Takꞌëp Hyb Nꞌaa Jawyk Do ti mejũũ: Tawꞌããts hẽ ỹỹj dooh reréd bä sa patug! Ti hadoo né hẽ, ta patug teréd bä paawä, dooh tahaja bä ta see hã takatꞌëë bä. Takanarẽn bä ta mab hẽ tawäd bä, tawꞌããts hẽ ta patug paa sii taberꞌoot, pꞌaa hẽnh tagadoo hyb nꞌaa, pꞌaa hẽnh séd hã rababok hyb nꞌaa. Tawꞌããts hẽ ajyy dooh reréd bä na-ããj hẽ sa ỹỹm. Series, "
46,7,12,"Ta wób sa hã ỹ mejũũ hahỹỹh, dooh Jesus, Takꞌëp Hyb Nꞌaa Jawyk Do tado bä ti mejũũ doo, këh ỹ tii: Ta ỹỹm hꞌyy kanae bä Jesus hã, ta sii hadꞌyyt hẽ ta ỹỹm karẽn bä tawäd bä, tii bä tawꞌããts hẽ dooh teréd bä ta ỹỹm."
46,7,13,"Ti hadoo ẽnh ỹỹj sa hã ẽnh. Ỹỹnh patug hꞌyy kanae bä Jesus hã, ta sii hadꞌyyt hẽ ta patug karẽn bä tawäd bä, tii bä tawꞌããts hẽ dooh teréd bä ta patug."
46,7,14,"Ta tii da ỹ wén mejũũ, ta patug hꞌyy kanae né paawä, tsyt hẽ ti takasëëw däk do hyb nꞌaa Pꞌop Hagä Do wë, ta ỹỹm hyb nꞌaa, Jesus hã ta ỹỹm hꞌyy kaꞌeeh do hyb nꞌaa. Ti hadoo ẽnh ỹỹj sa hã kä. Ta ỹỹm Jesus hã tahꞌyy kanae bä né paawä, tsyt hẽ ti takasëëw däk Pꞌop Hagä Do wë, ta patug hyb nꞌaa, Jesus hã ta patug hꞌyy kaꞌeeh do hyb nꞌaa. Tii dꞌ tanado bä paawä, nesꞌaa né paawä tii bä bë taah Pꞌop Hagä Do matym gó. Dooh ranesꞌaa bä Pꞌop Hagä Do matym gó. Tsyt hẽ, Pꞌop Hagä Do wë rakasëëw padëëk bë taah."
46,7,15,"Hỹỹ kä, Jesus hã hꞌyy kanaꞌeeh do karẽn bä teréd hõm bä ta patug, na mahũũm tii bä. Ta mahä̃nh tahõm bä, na mahũũm. Jesus hã hꞌyy kanaꞌeeh do karẽn bä teréd hõm bä ta ỹỹm, na mahũũm tii bä. Ta mahä̃nh tahõm bä, na mahũũm. Pꞌop Hagä Do asëëw hõm ëër, ta hã hꞌyy kaꞌeeh doo, hꞌyyb nyyw gó ër babok hyb nꞌaa sahõnh hẽ sa wë. Bëëh, ỹỹj Jesus hã hꞌyy kaꞌeeh doo, ji hapäh mä da bë hyb nꞌaa da ta jawén bë patug rahꞌyy kaꞌeeh da Jesus hã. Bëëh, ajyy Jesus hã hꞌyy kaꞌeeh doo, ji hapäh mä da bë hyb nꞌaa da ta jawén bë ỹỹm rahꞌyy kaꞌeeh da Jesus hã."
46,7,17,"Tawꞌããts hẽ ër hã Takꞌëp Hyb Nꞌaa Jawyk Do anoo doo da ër babok hyb nꞌaa ër Pꞌop Hagä Do basëëw däk noo gó, tii da né hẽ ër baboo hadꞌyyt hẽ. Ti né hẽ ti ỹ mejũũ do jé padꞌyyt hẽ Jesus hã hꞌyy kaꞌeeh do sa hã. Sét gó ỹ mejũũ ta ti ky nꞌaa hã."
46,7,18,"Hahỹỹ dꞌ ỹ hanäng: Ajꞌyy ta masuuj noo byyh kahõg hõm do tado bä Pꞌop Hagä Do basëm noo gó Jesus hã tahꞌyy kaꞌeeh hyb nꞌaa, tawꞌããts hẽ. Na manä tii. Dooh hyb nꞌaa ji jejën pé tii. Ajꞌyy masuuj noo byyh kanahõk do tado bä Pꞌop Hagä Do naëënh noo gó, tawꞌããts hẽ na-ããj hẽ. Dooh hyb nꞌaa pé ta ti ramoo bok ta hã."
46,7,19,"Dooh Pꞌop Hagä Do gahëën bä ji hã ji masuuj noo byyh kahõg hõm doo, kanahõk doo. Jããm hẽ tagahëën ji hã tamejũũ do ji ky daheeh doo."
46,7,20,"Ji kanꞌyyh doo da ji Pꞌop Hagä Do basëm noo gó, tii da tawꞌããts hẽ sahõnh hẽ Jesus hã hꞌyy kaꞌeeh do rababoo hadꞌyyt hẽ. Ji kariw nꞌaa karom ji do bä paa ji Pꞌop Hagä Do basëëw hõm noo gó, tawꞌããts hẽ. Dooh ji hyb nꞌaa tón bä sa karom ji bahadoo do hyb nꞌaa. Ti hadoo né hẽ, ji kariw nꞌaa karẽn bä ta da hadoo ji do bä, ta karom ji nado wät hyb nꞌaa, tii bä tawꞌããts hẽ ji gadoo tii."
46,7,22,"Ji kariw nꞌaa karom ji do bä paa ji Pꞌop Hagä Do basëëw hõm noo gó, ji Jesus edëëb kän hỹỹ kä nesaa do mahä̃nh, Jesus wë ji moo wät hyb nꞌaa kä. Kariw nꞌaa tamah do ji do bä paa ji Pꞌop Hagä Do naëënh noo gó, Kristo karom hado däk ji hỹỹ kä. Takꞌëp Pꞌop Hagä Do bepaag hõm bë hyb nꞌaa bꞌaa kajatsëk do hã Jesus dajëp noo gó, ta karapee bë bahadoo hyb nꞌaa. Ti hyb nꞌaa bë anꞌoo manä ta wób bë ramejũũ.Ta wób ramejũũ Korĩn buuj sa hã rakanetꞌëë bok hyb nꞌaa, sa masuuj noo byyh ragahõg hõm hyb nꞌaa na-ããj hẽ. Ta ti ji moo wäd bä, baad ji Pꞌop Hagä Do gadoo, baad ji tagenꞌaak, sa nooh. Ta bahä̃nh rakarẽn ranꞌoo bä. Dooh te hub tado bä ta tii dꞌ mejũũ do sa kyyh. Ti hyb nꞌaa Paw-Ro mejũũ raky nadaheeh hyb nꞌaa ta ti hedoo do sa kyyh. Ji Pꞌop Hagä Do gadoo ji katꞌëë bä, ji kanatꞌëë bä na-ããj hẽ. Ji tagadoo Judah buuj ji do bä, ta wób buuj ji do bä na-ããj hẽ."
46,7,24,"Ti hyb nꞌaa wakãn haa, bë marahud nä bä, bë ketꞌëë hõm bä, kariw nꞌaa mejũũ do bë do bä, kariw nꞌaa tamah do bë do bä bë Pꞌop Hagä Do basëëw hõm noo gó, tii da né hẽ bë babok."
46,7,25,"Hỹỹ kä kanetëë nä do ky nꞌaa hã, bë eaanh doo, bë ỹ maherꞌood kän. Bë ỹ maherꞌoot doo, dooh Takꞌëp Hyb Nꞌaa Jawyk Do mejũũ do tado bä. Dooh ër hã tamejõ bä ta ti ky nꞌaa hã. Bë ỹ maherꞌoot, hã ỹỹ pé baad hadoo do ta ti ky nꞌaa hã. Jesus ky enyym do hyb nꞌaa hã ỹỹ, ỹ tahꞌyy ganꞌyyh. Ti hyb nꞌaa, baad ub ta ti ỹ herꞌoot doo."
46,7,26,"Da hẽ nesaa do ji ahoop do hyb nꞌaa, hã ỹỹ pé tawꞌããts hẽ paawä dooh raketꞌëë bä kanetëë nä doo. Tii dꞌ tado né paawä, ji ỹỹm nyy bä, tawꞌããts hẽ dooh ji mejõ hõm ji mahä̃nh. Ji ỹỹm nanyy nä bä, tawꞌããts hẽ dooh ji esóts bä ji ỹỹm panꞌaa, hã ỹỹ péh. Series, "
46,7,28,"Ti hadoo né hẽ, ji katꞌëë bä, dooh nesaa do tado bä ta ti Pꞌop Hagä Do matym gó. Maruus katꞌëë bä, dooh na-ããj hẽ nesaa do tamoo wäd bä ta tii hã Pꞌop Hagä Do matym gó. Ti hadoo né hẽ, hajõng nesaa do ketꞌëë padëëk do rahoop da badäk hahỹỹ hã rababok bä. Ỹ karẽn paawä bë ỹ mo nꞌaa jesuu ta ti mahä̃nh."
46,7,29,"Wakãn haa, hahỹỹ dꞌ ỹ hanäng péh: Edaa däk Jesus matëëh doo. Ti hyb nꞌaa tawꞌããts hẽ paawä ỹỹm enäh do tii hã hadꞌyyt hẽ nado rahꞌyyb padëëk hỹ jawén. Tawꞌããts hẽ paawä hꞌyy ketón doo, tii hã hadꞌyyt hẽ nado rahꞌyyb padëëk hỹ jawén na-ããj hẽ. Tsebꞌee doo, tii hã hadꞌyyt hẽ nado rahꞌyyb padëëk hỹ jawén. Tawꞌããts hẽ sa ma hetsꞌẽẽ doo, sa ma hã hadꞌyyt hẽ nado rahꞌyyb padëëk. Tawꞌããts hẽ badäk hahỹỹ hã hanäng do hã moo bok doo, tii hã rahꞌyyb padäg hadꞌyyt hẽ nado hỹ jawén. Ta tii da ỹ wén näng, gawatsik do hyb nꞌaa da badäk hahỹỹh, sahõnh hẽ ta hã hanäng do na-ããj hẽ. Series,  Series, "
46,7,32,"Ỹ karẽn paawä bë hyb nꞌaa tón manä badäk hahỹỹ hã bë babok do hã. Kanetëë doo, Jesus genꞌaak do hã rahꞌyyb padëëk, ramoo bok, Jesus rahꞌyyb enꞌyym hyb nꞌaa."
46,7,33,"Ajyy ỹỹm enäh doo, badäk hahỹỹ hã ji hawät do hã rahꞌyyb padëëk, sa ỹỹm rahꞌyyb enꞌyym hyb nꞌaa. Pawóp hẽ hadoo do hã rahꞌyyb padäg kän. Sa ỹỹm, Jesus na-ããj hẽ rakarẽn rahꞌyyb enꞌyym. Ti hadoo ẽnh ỹỹj sa hã kä. Ỹỹj patug tema bong doo, maruus na-ããj hẽ, Jesus genꞌaak do hã rahꞌyyb padäg hadꞌyyt hẽ, tsyt hẽ, Jesus hã ub ramoo bok hyb nꞌaa sahõnh hẽ sa wë hanäng doo me. Ỹỹj patug enäh doo, badäk hahỹỹ hã ji hawät do hã rahꞌyyb padëëk, sa patug rahꞌyyb enꞌyym hyb nꞌaa."
46,7,35,"Bë ỹ hꞌyy geꞌỹỹm hyb nꞌaa nado ỹ wén erih ta tii. Bë hyb nꞌaa né hẽ, baad tabadoo hyb nꞌaa bë hã, ỹ wén erii wät tii.Dooh Paw-Ro karẽn bä ji tahꞌyy geä̃m bä ji kanatëë hyb nꞌaa. Pꞌop Hagä Do anꞌoo bä ji hã ji katëë hyb nꞌaa, ji katëë né hẽ. Baad Takꞌëp Hyb Nꞌaa Jawyk Do wë bë moo bok hyb nꞌaa bë tamasa tii hã. Ta hã hadꞌyyt hẽ ỹ karẽn bë hꞌyyb padäg. Dooh ỹ karẽn bä bë hꞌyyb panasꞌëëh péh."
46,7,36,"Ajꞌyy see ta hꞌyyb gó taky hado bä ta ỹỹm panꞌaa hã: “Dooh baad tado bä ä̃m ỹ panꞌaa hã ỹ badꞌoo doo”, pꞌeets hẽ na-ããj hẽ tatabëëj däg bä ta jꞌooh baab nꞌaa tagatëë do panꞌaa, takarẽn bä tagatꞌëë bä, tawꞌããts hẽ raketëë né hẽ. Dooh nesaa do tado bä ta tii, Pꞌop Hagä Do matym gó.Hahỹỹ da na-ããj hẽ ji hajaa ji erii bä tii, ajꞌyy ky nꞌaa tado bä taherꞌoot doo: “Ajꞌyy see ta hꞌyyb gó taky hado bä ta ỹỹm panꞌaa hã: ‘Dooh baad tado bä ä̃m ỹ panꞌaa hã ỹ badꞌoo doo’, tanahaja bä tahꞌyy keba bä, takarẽn bä takatꞌëë bä, tawꞌããts hẽ raketëë né hẽ. Dooh nesaa tado bä tii, Pꞌop Hagä Do matym gó.”"
46,7,37,"Ajꞌyy see ta daaj hẽ, ta wób mejũũ do nado kä tii, tahyb nꞌaa newë däg bä ta ỹỹm panꞌaa hã, taganatëë hyb nꞌaa, tahaja bä tahꞌyy keba bä, nyy dꞌ tabadꞌoo tahyb nꞌaa newë bä kä, tii bä tawꞌããts hẽ rakanetëë. Ti na-ããj hẽ baad hadoo do tamoo wät."
46,7,38,"Ketꞌëë padëëk doo, baad né ti sa hã. Kanatëë doo kä, marahud kä, ti baad tabadꞌoo ỹỹm näng do mahä̃nh."
46,7,39,"Tawꞌããts hẽ ỹỹnh katꞌëë däk doo, ta patug sii hadꞌyyt hẽ tabawäd kän tabedëp nä bä. Ta patug dajëb bä, ta jawén paa bä kä, tahajaa ta see hã takatꞌëë bä, Jesus hã hꞌyy kaꞌeeh do see tado bä tii."
46,7,40,"Hã ỹỹ péh, ta bahä̃nh baad ub ta hã takanatꞌëë wäd bä. Tii dꞌ né hẽ hã ỹỹ. Pꞌop Hagä Do Sahee hëp ỹỹ gó na-ããj hẽ tabawät. Ta wób sa hꞌyyb gó hadꞌyyt hẽ nado."
46,8,1,"Kabarii hã Jesus hã hꞌyy kanaꞌeeh do ranoo do ky nꞌaa hahỹỹhKabarii rahꞌyy kahaꞌeeh do tä nꞌaa ky nꞌaa hã bë ỹ maherꞌoot hỹỹ kä. “Ër sahõnh hẽ, ër hꞌyy genäh, hajõng baad hadoo do ër wén hapäh”, näk bë wób. Te hub né hẽ paawä tii, ji hꞌyy kasabꞌee hajõng ji hapäh do anꞌoo bä! Tii dꞌ nado ji kamahä̃n doo. Ji kamahä̃n do ta wób tamasa."
46,8,2,"Hꞌyy ganäng tedꞌoo doo, dooh tahꞌyy ganyy nä bä hehꞌäät ub."
46,8,3,Ti nado Pꞌop Hagä Do kamahä̃n doo. Pꞌop Hagä Do kamahä̃n ti ta tii.
46,8,4,"Kabarii hã kanꞌoo däk do ky nꞌaa kä, ji awëë bä, ji nawëë bä. Dooh sa kabarii redëb bä ër hapäh. Jããm hẽ sét ub Pꞌop Hagä Doo. Dooh ta see péh."
46,8,5,"Sa hã ti anyy né hẽ paawä sa hã kabajꞌaa pé badäk hahỹỹ hã, wë hã na-ããj hẽ, hajõõ né hẽ paawä sa hã pé kabajꞌaa doo, rawehꞌëëh do na-ããj hẽ, ër, Jesus hã hꞌyy kaꞌeeh do hã kä sét ub Pꞌop Hagä Doo, ta Yb, sahõnh hẽ pahuunh doo, ta hyb nꞌaa ër babok doo. Jããm hẽ sét ub né hẽ Takꞌëp Hyb Nꞌaa Jawyk Doo, Jesus Kristo, sahõnh hẽ mo hajꞌaa näng doo, papuuj gó ër babok hanoo doo."
46,8,7,"Tii dꞌ tahado né paawä, dooh sahõnh hẽ rahapëë bä tii. Ta wób dooh ramabaan nä bä pooj jé rabahedꞌoo do paa kabarii hã rahꞌyy kaꞌeeh noo gó. Ti hyb nꞌaa, da hẽ na-ããj né hẽ, kabarii hã kanꞌoo däk do tä uuh rawëë bä, kabarii ratayy sa hã sa hꞌyyb gó. Tii bä sa hꞌyyb ky nꞌaa tapaa sa hã hẽ ta ti anꞌoo bä, dooh baad tado nä bä do hyb nꞌaa sa hꞌyyb."
46,8,8,"Te hub né hẽ, ji awëh do hyb nꞌaa, ji nawëh do hyb nꞌaa nado ji Pꞌop Hagä Do wén gadoo. Ji nawëë bä, dooh ta wób sa yd jé ji hado däg bä Pꞌop Hagä Do matym gó. Ji awëë bä, dooh sa bahä̃nh ji do bä ta matym gó."
46,8,9,"Ti hadoo né hẽ, sahõnh hẽ bë hajaa bë badꞌoo bë edoo né paawä, tawꞌããts hẽ bë hyb nꞌaa matakä bë babok do hã, baad Jesus ranahapäh nä do bë hꞌyyb natatuk hyb nꞌaa baad nadoo do hã. Jesus hã hꞌyy kaꞌeeh do wób sa hã, dooh tawꞌããts hẽ tado bä ji awëë bä kabarii tä nꞌaa. Nayyw hẽ, daap hẽ sa hꞌyyb tym ky nꞌaa tapaa sa hã ramoo bok do hã. Õm ti hapäh, ji awëh do ji nawëh do hyb nꞌaa nado ji Pꞌop Hagä Do wén gadoo. Mahapäh na-ããj hẽ dooh kabarii redëb bä. Ti hadoo né hẽ õm rahapëë bä kabarii tób nꞌaa yt hã hawëh doo, mahꞌyyb metsä kän sa hã, rabawëh tii bä kä a nemuun kabarii hã kanꞌoo däk doo. Tii bä sa hꞌyyb ky nꞌaa tapa kän sa hã hẽ, rawëh do hyb nꞌaa sa hã ji nawëh doo."
46,8,11,"Tii bä kä, a hỹỹj hadoo do baad hꞌyy kanaꞌeeh nä doo, ta hyb nꞌaa Kristo dajëp do tarejã däk mahajaa medꞌoo do hyb nꞌaa."
46,8,12,"Ta tii da nesaa do mamoo wäd bä a hỹỹj hadoo do wë, ta hꞌyyb tym ta hã hẽ taky nꞌaa tapaa manꞌoo bä, tii bä da Kristo wë né hẽ nesaa do mamoo wäd däg kän!"
46,8,13,"Ti hyb nꞌaa, ỹ awëh do tahꞌyyb tatug bä nesaa do hã hä̃j ỹ hadoo doo, dooh ỹ awëë wäd bä ta dab, hä̃j ỹỹ ỹ hꞌyyb natatuk hyb nꞌaa nesaa do hã."
46,9,1,Jesus mejũũ do see hehꞌäät Paw-Ro ky nꞌaa hahỹỹhNepäh bë wób hã Jesus mejũũ do see ỹ do bä? Dooh ta wób mejũũ pé hã ỹỹ. Dooh gꞌeeh Jesus Takꞌëp Hyb Nꞌaa Jawyk Do ỹ hapëë wäd matym ỹỹ me? Hëp ỹ nꞌaa nado gꞌeeh Jesus hã bë hꞌyy kae däg kän?
46,9,3,"Hahỹỹ da ỹ ky gadoo, hã ỹ hedoo do Jesus mejũũ do nado ỹỹh, hanäk doo:"
46,9,4,"Dooh gꞌeeh ãã haja bä bë hanaa ãã gado bä ãã waa, ãã karẽn bä paawä? Dooh gꞌeeh tawꞌããts hẽ tado bä, ãã karẽn bä paawä, ãã rahadaa bä ji ỹỹm Jesus hã hꞌyy kaꞌeeh doo, Jesus mejũũ do wób rabadꞌoo doo da? Takꞌëp Hyb Nꞌaa Jawyk Do hỹỹj, Peed na-ããj hẽ rabadꞌoo doo da??"
46,9,6,"Jããm hẽ gꞌeeh ỹỹh, Béh-Nabéh daheeh, ãã waa säm hã moo bok doo?"
46,9,7,Dooh warahén ta daaj hẽ hepꞌaak pé ta waa! Ta sii moo wät do ti hepꞌaak. Joom danäh hã ẽnh? Ny hadoo do gꞌeeh joom danäh rananoo pé ta joom ag nepóh péh? Bꞌéé hagꞌããs doo ẽnh? Ny hadoo pé ti bꞌéé hagꞌããs do rananoo pé ta masããh bii gamyyj neëëk péh?
46,9,8,"Panyyg gó ỹ herꞌood wät doo, ỹ hadꞌyyt hẽ nado ti herꞌoot. Mosees ky nꞌaa jawꞌyyk doo gó tii da né hẽ takerih. Hahỹỹ da Mosees ky nꞌaa jawꞌyyk doo: “Tawꞌããts hẽ ji anoo tiriig uuh tabawa booj yb hã, tiriig tahesꞌooj hõm do ta moo me. Dooh ji noo mawꞌyyd däg bä tanawa hyb nꞌaa.” Jããm hẽ booj yb hyb nꞌaa gꞌeeh Pꞌop Hagä Do mejũũ ta tii?"
46,9,10,"Ër hyb nꞌaa nado gꞌeeh ti taherꞌoot tii? Ỹỹ. Ër hyb nꞌaa né hẽ ta ti takerii däk. Booj yb takyyk doo me kꞌããts wapën doo, joom ag tahesꞌooj hõm do na-ããj hẽ, ramoo bok bä ragahëën joom ag uuh."
46,9,11,"Ti hadoo ẽnh ãã hã. Pꞌop Hagä Do Sahee hã hana do bë hꞌyyb gó ãã ejoom hõm do hadoo.Jesus ky nꞌaa hanäm do sa hã tamaherꞌoot doo, sa hã tama metëëk doo, tahanäng pé tii. Ta bahä̃nh däg bë edoo däk, bë hanaa ãã gahëën bä hỹỹ kä ãã waa hedoo doo, ãã saroor hedoo doo?"
46,9,12,"Ta wób bë mahang Jesus ky nꞌaa ma mehetëk doo, ta tii hã bë masa. Tawꞌããts hẽ nado gꞌeeh ti sa bahä̃nh ãã bë masaa paawä? Ti hadoo né hẽ, dooh noo gó ãã daab yb bä bë hã. Dooh. Hejooj né paawä ta ti ãã hã, ãã gadoo sahõnh hẽ ãã hã hejoonh doo, Kristo ky nꞌaa hanäm do ãã nahewaat hyb nꞌaa."
46,9,13,"Dooh gꞌeeh bë hapëë bä, Pꞌop Hagä Do tób nꞌaa hẽnh ramanaa do waa uuh ta yt moo hebꞌook do ragadoo sa waa panꞌaa? Ti hadoo ẽnh Pꞌop Hagä Do hã rama ejuu do tyng hã moo bꞌook doo. Pꞌop Hagä Do hã kanꞌoo däk do uuh sa tä."
46,9,14,"Ti hadoo ẽnh Jesus ky nꞌaa hanäm do ma mehetëk do hã. Takꞌëp Hyb Nꞌaa Jawyk Do mejũũ, sa hã ma mehetꞌëëk do hanaa ragadoo sa waa hedoo doo, sa saroor hedoo doo."
46,9,15,"Ti hado né paawä, dooh ta tii hã ỹ daab yb bä. Dooh na-ããj hẽ ta ti ỹ erii bä, ta tii hã ỹ bë masa hyb nꞌaa. Ỹ hꞌyy gadajang, bag hẽnh Jesus ky nꞌaa ỹ maherꞌoot do hyb nꞌaa. Dooh ỹ gahëën péh. Tawꞌããts hẽ paawä ỹ dajëp ta ti ỹ hꞌyy gadajang do rado hõm do pooj jé."
46,9,16,"Dooh ỹ haja bä ỹ hꞌyy kasabé bä Jesus ky nꞌaa hanäm do ỹ maherꞌoot do hã. Pꞌop Hagä Do ỹ tamejũũ ỹ maherꞌoot hyb nꞌaa. Takꞌëp baad nado hã ỹỹ, ta ky nꞌaa ỹ naherꞌood bä ta wób sa hã."
46,9,17,"Ỹ karẽn do hyb nꞌaa tado bä paawä ta ky nꞌaa ỹ herꞌoot doo, tii bä ỹ haja paawä ỹ gahëën bä ta säm. Dooh ti hyb nꞌaa tado bä. Ỹ Pꞌop Hagä Do mejũũ do hyb nꞌaa, hã ỹ tabanoo do hyb nꞌaa ta ky nꞌaa ỹ wén herꞌoot ta ky nꞌaa. Ny hadoo ta säm hã ỹỹ? Jããm hẽ hahỹỹ kä ta säm: Ỹ tsebé doo, bag hẽnh Jesus ky nꞌaa hanäm do ỹ maherꞌoot do hyb nꞌaa. Ta ky nꞌaa hanäm do ỹ panäk bä, ỹ ma metëëk bä, dooh ỹ gahëën bä ỹ ramasa doo, dooh na-ããj hẽ ỹ mejõ bä ỹ ramasa, ỹ haja né paawä ỹ mejõ bä Jesus mejũũ do ỹ bahadoo do hyb nꞌaa."
46,9,19,"Dooh ajyy hỹỹ kä hã ỹ mejũũ péh, sa hanaa ỹ ganadoo do hyb nꞌaa. Ti hadoo né hẽ, daj ỹ hẽ ỹ kanꞌoo däk, sahõnh hẽ sa karom ỹ bahadoo hyb nꞌaa, hajõk Jesus wë ỹ manaa hyb nꞌaa paawä."
46,9,20,"Hahỹ ỹ hanäng pé tii: Judah buuj mahang ỹ awäd bä, sa da hado däk ỹỹh, Kristo wë ỹ manaa hyb nꞌaa Judah buuj. Judah buuj ky nꞌaa jawꞌyyk do tamanejõ né paawä hã ỹỹ, sa ky nꞌaa jawꞌyyk do ỹ ky daheeh, Judah buuj ky nꞌaa jawꞌyyk do ky dahꞌeeh do wób Kristo wë ỹ manaa hyb nꞌaa."
46,9,21,"Judah buuj nadoo do Mosees ky nꞌaa jawꞌyyk do nahapäh do mahang ỹ awäd bä, sa da hadoo ỹ bahadoo, Jesus wë ỹ manaa hyb nꞌaa ta tii. Dooh Pꞌop Hagä Do ky nꞌaa jawꞌyyk do ky nadaheeh do ỹ ado bä ti hyb nꞌaa. Kristo ky nꞌaa jawꞌyyk do ỹ ky dahé hadꞌyyt hẽ."
46,9,22,"Baad hꞌyy ganehot nä do sa hã, sa da kedꞌoo né ỹỹh, baad rahꞌyy kadawꞌuuh hyb nꞌaa Jesus hã.Pooj  hã Paw-Ro herꞌoot ta ti hedoo do sa ky nꞌaa. Sa hꞌyyb ky nꞌaa tapaa näh, dooh baad Jesus hã rahꞌyy kadawuung nä bä do hyb nꞌaa. Sahõnh hẽ ta wób rababok doo da, ti kedꞌoo né ỹỹh, sa wób Jesus wë ỹ bedꞌëëp hyb nꞌaa."
46,9,23,"Sahõnh hẽ ta tii da ỹ wén dꞌoo, Jesus ky nꞌaa hanäm do kahꞌũũm hyb nꞌaa, baad hadoo do ta hã hana do ỹ gadoo hyb nꞌaa sahõnh hẽ ta ti ky dahꞌeeh do sa nemuun."
46,9,24,"Bë hapäh né hẽ, ratsyym kasä̃ bä kä, sahõnh hẽ rawajꞌaa né hẽ paawä, jããm hẽ sét hẽ gadoo ta säm, pooj jé kajaa doo. Tawꞌããts hẽ bë wajꞌaah do hadoo jꞌaa ketsë do wajaah doo da, ta säm bë gadoo hyb nꞌaa Pꞌop Hagä Do hanaa. Sahõnh hẽ tsyym kasꞌỹỹ karꞌẽẽn doo, baad rahyb nꞌaa matakëë. Tii dꞌ rawén dꞌoo, jꞌaa ketsë do soog nꞌaa ragadoo hyb nꞌaa, karejã né paawä ti nayyw hẽ.Paw-Ro bawät noo gó, kasꞌỹỹ do jꞌaa ketsë do nuu hã radasooh ta soog bagꞌaad kapꞌõõj däk doo, tajꞌaa ketsë do heen nꞌaa. Nayyw hẽ tatsawyy jëng ta ti sa soog, nayyw hẽ takarejãã. Ti ky nꞌaa gó Paw-Ro maherꞌoot sa hã. Ëër kä, ër wén hyb nꞌaa matakëë, nahänh do säm ër gadoo hyb nꞌaa. Ti hyb nꞌaa daap wajaah do nahado ỹỹh. Kepꞌuuk do daap hẽ hetuu do nahado ỹỹh. Dooh. Hã ỹỹ hẽ ỹ ketuu hadoo,Baad takanꞌyyh tahanäng pé ti ta hã hẽ taketuu do hadoo . hup ỹỹ ỹ taky daheeh hyb nꞌaa. Tii da hã ỹỹ hẽ baad ỹ wén kanꞌyyh, ỹỹ kä ta säm ỹ nahasõg hõm hyb nꞌaa, ta wób sa hã ỹ maherꞌood wät, ỹ ma metꞌëëg wät do jawén paa bä Jesus ky nꞌaa hanäm doo."
46,10,1,Tawꞌããts hẽ Isaraéw buuj rabedꞌoo do paa ër nadꞌoo do ky nꞌaa hahỹỹhỸ karẽn bë hyb nꞌaa newë hahỹ wakãn haa: Sahõnh hẽ ër wahë makũ rababok paa ta ti wanakud yt hã. Sahõnh hẽ rabatsëg hõm ta ti akajar “Hahiin Doo” häd näng doo.
46,10,2,"Sahõnh hẽ nu kemuun bok hadoo wanakud gó, akajar gó na-ããj hẽ Mosees sa wahë nꞌaa tabahadoo bä kä."
46,10,3,Sahõnh hẽ paa rabawa sa waa Pꞌop Hagä Do hanaa.Banawäng hẽnh rababok noo gó Pꞌop Hagä Do anoo paa sa waa. Ta ti sa waa ramaneëënhManah.
46,10,4,"Sahõnh hẽ paa rabeëëk naëng Pꞌop Hagä Do hanaa. Pä hada do hadoo sa hã, Pꞌop Hagä Do mo hajꞌaa gó ganyyh do hã naa rabeëëk. Kristo né hẽ paa ti pä. Sahõnh hẽ tii dꞌ rabadoo né paawä, Pꞌop Hagä Do dooh tagenaag bä hajõk do sa hã. Ti hyb nꞌaa hajõk dejëp. Jé padꞌyyt hẽ banawäng doo bä sa kamag nꞌaa tawén nyy hõm. Sahõnh hẽ ta ti bawäd wät, ër tama metëëk do heen nꞌaa, nesaa do hã ër hꞌyyb nadäg wät hyb nꞌaa, ta ti rabadꞌoo doo da."
46,10,7,"Bë tametëëh, kabarii hã bë hꞌyyb panadëëk hyb nꞌaa, sa wób rabedꞌoo do paa da. Hahỹỹ da takerih ti ky nꞌaa: “Ehyy tꞌoonh mä rabawa, rabeëëk hyb nꞌaa. Tii bä mꞌ rabajäm, ramasꞌuunh”, näng kerih do hã.Kabarii hã rahꞌyy kaꞌeeh do hyb nꞌaa ta tii dꞌ rabadꞌoo. Rejäm doo, ramasꞌuunh doo, sa ä̃j nadoo do sii tii. Isaraéw buuj nadoo do rabedꞌoo doo da rabadꞌoo."
46,10,8,"Ër tametëëh, ji naỹỹh hyb nꞌaa ji ỹỹm nadoo do sii, ji patug nadoo do sii, sa wób rabedꞌoo do paa da. Ti noo gó né hẽ, sét adëb bä, 23 miw dejëp ta ti ramoo bok do hyb nꞌaa."
46,10,9,"Pooj jé hawäd wät do ër tametëëh, Kristo ër manetyy hyb nꞌaa, sa wób rabedꞌoo do paa da. Rametyy do hyb nꞌaa radejëp awꞌyy tëg hajꞌaa mahỹỹj."
46,10,10,"Bë hꞌyy kawapëën manä bë nu gabóg wë, sa wób rabedꞌoo do paa da. Dejëp tii, Pꞌop Hagä Do mejũũ do ããs anꞌoo bä."
46,10,11,"Sahõnh hẽ ta ti bawäd wät paa ër wahë makũũ hã, ta ti ër tama metëëk do heen nꞌaa. Ta ti tawén kerii däk ëër, tagadëëg ub noo gó habok do tamaherꞌoot hyb nꞌaa, ër hyb nꞌaa matakëë hyb nꞌaa, baad ër kanꞌyyh hyb nꞌaa, rabedꞌoo do paa da ër nadꞌoo hyb nꞌaa."
46,10,12,"Ti hyb nꞌaa, baad hawät tedꞌoo doo, tawꞌããts hẽ baad tahyb nꞌaa matakëë, nesaa do tamoo nawät hyb nꞌaa ta ti ramoo bok do paa da."
46,10,13,"Bë hã kametyy doo, ji sahõnh hẽ hã kametyy do hadoo né hẽ tii. Dooh ta wób hã kametyy do bahä̃nh tado bä. Baad ji Pꞌop Hagä Do kamahä̃n hadꞌyyt hẽ. Dooh tahꞌyy gajëë hõm bä ji hã. Tahajaa né hẽ ta hã ji hꞌyy kasadëë bä. Dooh Pꞌop Hagä Do anꞌoo bä ta bahä̃nh hadoo doo, bë nahajaa do bë tametyy. Kametyy do bë wë takajaa bä, bë da Pꞌop Hagä Do masa, bë bahajaa hyb nꞌaa baad bë kanꞌyyh doo."
46,10,14,"Ti hyb nꞌaa kä, najis haa, tawꞌããts hẽ baad bë kanäh, kabarii hã bë hꞌyy kae mahä̃nh."
46,10,15,"Baad hyb nꞌaa newëë do bëëh. Ti hyb nꞌaa, bë daaj hẽ bë hyb nꞌaa newë te hub tado bä hahỹ ỹ erih doo:"
46,10,16,"Jesus majyyw heen nꞌaa, ta hyb nꞌaa Pꞌop Hagä Do ër jꞌaa etsë doo, ër beëëk bä, séd uuh hadꞌyyt hẽ ëër, Kristo majyyw ër gadoo bä. Pãw, Jesus hub heen nꞌaa ër ganebëëh bä, séd uuh hadꞌyyt hẽ ëër, Jesus hub ër gadoo bä."
46,10,17,"Hajõõ né paawä ëër, sét né hẽ pãw ër awa doo, ti hyb nꞌaa séd uuh hadꞌyyt hẽ ëër."
46,10,18,"Bë hyb nꞌaa newë Isaraéw buuj rabahedꞌoo doo. Pꞌop Hagä Do hã kanꞌoo däk do hawëh doo, séd hã rahꞌyy kata däk Pꞌop Hagä Do hã kanoo do hã."
46,10,19,Nyy dꞌ ỹ hanäng péh? Ji tayy ta tä kabarii hã ranꞌoo däk doo? Kabarii edëp ỹ hanäng pé gꞌeeh?
46,10,21,"Dooh bë haja bä pawóp hã bë hꞌyyb däng bä. Dooh bë haja bä bë eëg bä Takꞌëp Hyb Nꞌaa Jawyk Do majyyw heen nꞌaa hood gó hanäng do uuh, karapꞌaar hꞌyyb nesaa do hã kanoo do uuh na-ããj hẽ! Dooh bë haja bä bë awa bä Takꞌëp Hyb Nꞌaa Jawyk Do hub heen nꞌaa uuh, karapꞌaar hã kanꞌoo däk do na-ããj hẽ!"
46,10,22,"Ta tii dꞌ bë adoo nä bä, bë karẽn apäh bë anoo Pꞌop Hagä Do hyb nꞌaa jewës, tahꞌyy kawajããn bë wë? Pꞌop Hagä Do bahä̃nh bë edꞌoo gꞌeeh bëëh?"
46,10,23,"“Sahõnh hẽ ji karẽn do ji hajaa ji moo wäd bä. Dooh ky nꞌaa jawꞌyyk do ji moo geꞌỹỹm péh”, näk bë wób. Te hub né paawä tii, dooh sahõnh hẽ baad ub ji hã. Sahõnh hẽ ji karẽn do ji haja né paawä ji moo wät, dooh hajaa pé geꞌỹỹm pé paawä, dooh sahõnh hẽ ji hã masa pé Pꞌop Hagä Do karẽn doo da ji bawät do hã."
46,10,24,"Dooh ji karẽn do jawén ji awäd bä. Ta wób sa wë baad hadoo doo, ti né hẽ bë moo booh."
46,10,25,"Tawꞌããts hẽ hahỹỹ da bë badꞌoo: Bë awëë sahõnh hẽ rahesäm doo hẽnh naa. Bë eaaj manä nꞌyy hẽnh naa tii. Bë anꞌoo manä bë hꞌyyb bë taky nꞌaa tapa ta ti hyb nꞌaa. Ta tii dꞌ ỹ wén edoo, hahỹỹ da Pꞌop Hagä Do kyy kerih do hyb nꞌaa: “Badäk hahỹỹh, sahõnh hẽ ta hã hanäng do na-ããj hẽ, Pꞌop Hagä Do ma.”"
46,10,27,"Jesus hã hꞌyy kanaꞌeeh do õm tatsyyd bä ta tób hẽnh ta sii mabawëh hyb nꞌaa, makarẽn bä ti mabahõm. Tawꞌããts hẽ mawëë sahõnh hẽ. Manꞌoo manä a hꞌyyb õm taky nꞌaa tapa ta ti hyb nꞌaa."
46,10,28,"Hỹỹ kä, hahỹỹ dꞌ bë ramaherꞌood bä paawä: “Hahỹ kabarii hã kanꞌoo däk do hahỹ ji tä”, raherꞌood bä, mawëë manä dꞌ tii bä, õm ajꞌyy maherꞌoot do hyb nꞌaa, ji hꞌyyb ji taky nꞌaa tapaa do hyb nꞌaa na-ããj hẽ. Ta see hꞌyyb hyb nꞌaa ti ỹ bedoo, a hꞌyyb hyb nꞌaa nado. Bë anꞌoo manä bë hꞌyyb bë taky nꞌaa tapa, ỹ hanäng. Hahỹỹ da apäh bë kyyh hã ỹỹ: “Hꞌëëd hyb nꞌaa ỹ anꞌoo bä ta see hꞌyyb ỹ taky nꞌaa tapaa ỹ natayy do hyb nꞌaa, ỹ awëh do hyb nꞌaa? Series,  Ỹ awëë bä tä ỹỹ, ta hyb nꞌaa Pꞌop Hagä Do hã ỹ ky nꞌaa etsꞌẽẽ wät doo, hꞌëëd hyb nꞌaa ỹ raky nꞌaa tapaa, Pꞌop Hagä Do wë tsebé doo me ỹ bawëh do hyb nꞌaa?”, näng apäh bë kyyh.?"
46,10,31,"Hahỹỹ da këh ỹ bë hã: Tawꞌããts hẽ Pꞌop Hagä Do bë wehꞌëëh sahõnh hẽ bë moo bok do hã, bë awëë bä, bë eëg bä na-ããj hẽ. Bë moo boo manä baad nadoo do hã ta wób hꞌyyb tatuk doo, Judah buuj rado bä, Judah buuj nadoo do rado bä, Pꞌop Hagä Do karapee bë panang bä habong do rado bä na-ããj hẽ."
46,10,33,"Ỹ badꞌoo doo da né hẽ, sahõnh hẽ ta wób ỹ hꞌyyb enꞌyym doo da bë badꞌoo. Hã ỹỹ hẽ ỹ hꞌyy kenꞌyym do jawén nado ỹ bawät. Baad hadoo do ti ỹ karẽn ta wób sa hã, sa hꞌyyb tym bedëp hyb nꞌaa Jesus Kristo wë kä."
46,11,1,"Tawꞌããts hẽ ỹ bawät doo da bë babok, Kristo bawät doo da ỹ bawät do hadoo."
46,11,2,"Nyy dꞌ rabadꞌoo rakahetꞌaa bä do ky nꞌaa hahỹỹhỸ tsebé bë hã, ỹ bë hyb nꞌaa esꞌee hadꞌyyt hẽ do hyb nꞌaa. Ỹ tsebé na-ããj hẽ, bë ỹ ma metꞌëëg wät do bë ky daheeh do hyb nꞌaa."
46,11,3,"Ti hadoo né hẽ, hahỹ ỹ karẽn bë bahapäh: Kristo, sahõnh hẽ ajyy sa nu gabóg. Ajyy, ỹỹj sa nu gabóg. Pꞌop Hagä Doo, Kristo nu gabóg."
46,11,4,"Ajyy sa nu kajesuu doo me raky nꞌaa etsꞌẽẽ bä, sa nuu kajesuu doo me Pꞌop Hagä Do ky nꞌaa ratabëëj bä na-ããj hẽ, Kristo, sa nu gabóg, dooh rawehëë bä tii hã. Ỹỹj kä raky nꞌaa etsꞌẽẽ bä, Pꞌop Hagä Do ky nꞌaa ratabëëj bä na-ããj hẽ, sa nuu ranajesu bä, sa patug, sa nu gabóg, dooh rawehëë bä tii hã. Ỹỹj sa nuu rahab wät do hadoo tii, tanu mebyng do heen nꞌaa tii.Paw-Ro bawät noo gó, Korĩn panang bä rahap ỹỹj sa nuuh, nesaa do ramoo boo bä. Tii dꞌ rawén dꞌoo, ranu mebyng hyb nꞌaa."
46,11,7,"Ta da hadoo Pꞌop Hagä Do pahuunh ajꞌyy. Ajyy sa hyb nꞌaa Pꞌop Hagä Do kawehëë däk. Ti hyb nꞌaa, ajyy dooh ranu kajesu bä Jesus hyb nꞌaa rakahetꞌaa bä. Ỹỹj sa hã kä, sa hyb nꞌaa ajyy rakawehëë padëëk.Tii dꞌ tahadoo do hyb nꞌaa, tawꞌããts hẽ ranu kajesuu Jesus hyb nꞌaa ji kahetꞌaa bä."
46,11,10,"Ti hyb nꞌaa né hẽ, ããs rahapäh do hyb nꞌaa na-ããj hẽ, tawꞌããts hẽ ỹỹj ranu kajesuu hyb nꞌaa jawyk do heen nꞌaa."
46,11,11,"Tii dꞌ tahado né paawä, Jesus, Takꞌëp Hyb Nꞌaa Jawyk Do matym gó, sa mꞌaa hẽnh nado ỹỹj ajyy sa mahä̃nh. Ti hadoo ẽnh ajyy sa hã. Sa mꞌaa hẽnh nado ỹỹj sa mahä̃nh. Ta ti ỹ wén herꞌoot, ajꞌyy hanaa ỹỹnh ganyyh doo da, ỹỹj hanaa ajyy na-ããj hẽ tii dꞌ raganyyh. Sahõnh hẽ ta ti tabana Pꞌop Hagä Do hanaa."
46,11,13,"Bë hyb nꞌaa newë baad tado bä, Jesus hyb nꞌaa ji kahetꞌaa bä, ỹỹj raky nꞌaa etsꞌẽẽ bä sa nuu kanajesuu doo me."
46,11,14,"Badäk hahỹỹ hã ji badꞌoo doo, Pꞌop Hagä Do anoo doo, ti na-ããj hẽ tametëëh hahỹỹh: Baad nado ajyy sa hã sa sëën dewëët doo me raboo bä. Sëën dewëët do ajyy hã tawanehꞌëëh do hajꞌaa. Sëën dewëët doo, ỹỹj sa hetsó ti ta tii. Pꞌop Hagä Do anꞌoo däk ti sa hã, sa nu jesuu nꞌaa."
46,11,16,"Ta ti hedoo do pꞌãã karẽn do ky kedꞌaak do hã hahỹỹ da ỹ baherꞌoot: Dooh ta see mo nꞌaa me ãã adoo bä, Pꞌop Hagä Do hã hꞌyy kaꞌeeh do panang wób hẽnh habok do na-ããj hẽ, dooh ta see mo nꞌaa me rabahedꞌoo Jesus hyb nꞌaa rakahetꞌaa bä."
46,11,17,"Jesus ji hyb nꞌaa esee do heen nꞌaa ratahebꞌëës do ky nꞌaa hahỹỹhHahỹỹ hã bë ỹ metëëk doo, dooh bë hã ỹ jꞌaa etsëë bä. Ta tii dꞌ ỹ wén herꞌoot, tegꞌyys baad nadoo do bë kahetꞌaa bä."
46,11,18,"Pooj jé ỹ ky nꞌaa napäh, dooh mꞌ séd hã bë hꞌyyb hedo bä. Bë mꞌ hꞌyy ketyn hõm bë kahetꞌaa bä. Ta mahang ỹ ky daheeh ỹ rapanäk doo."
46,11,19,"Dooh ji ky sëëw its bä! Tawꞌããts hẽ bë hꞌyy ketyn hõm, Pꞌop Hagä Do matym gó baad hadoo do bë mahang habong do rakametä däk hyb nꞌaa."
46,11,20,"Bë kahetꞌaa bä, dooh Jesus ji hyb nꞌaa esee do waa nꞌaa tado wäd bä bë awa doo."
46,11,21,"Bë awa bä, dooh mꞌ bë gadaa bä ta wób. Sa pooj jé bë karẽn bë bawa bë waa. Ti hyb nꞌaa, ta wób rabasꞌaah nä bä, ta wób aꞌoom kän ta bahä̃nh reëëk do hajꞌaa."
46,11,22,"Dooh gꞌeeh bë tób enä bä, bë yd wa péh, bë yd eëëk péh? Bë ty nꞌaa gesꞌyyk Pꞌop Hagä Do hã hꞌyy kaꞌeeh do kahetꞌaa doo. Bë nu mebꞌyyh kasꞌuut do bë mahang habong doo. Nyy da këh ỹ bë hã? Bë ỹ jꞌaa etsë gꞌee da ta tii da bë badꞌoo do hyb nꞌaa? Dooh. Dooh né hẽ bë ỹ jꞌaa etsëë bä."
46,11,23,"Takꞌëp Hyb Nꞌaa Jawyk Do hanaa ỹ gadoo doo, ti né hẽ ti ỹ tabëj wät do bë hã. Hahỹ né hẽ ti ỹ gadoo ta ky nꞌaa: Jesus, Takꞌëp Hyb Nꞌaa Jawyk Doo, atsëm, ta majĩĩ moo gó takahaëënh noo gó, tabado däk pãw,"
46,11,24,"ti mꞌ ta hyb nꞌaa taky nꞌaa etsꞌẽẽ wät do jawén paa bä, taganabäh hõm, ti mꞌ taky hadoo: “Hup ỹỹ, bë hyb nꞌaa ỹ anꞌoo däk do heen nꞌaa hahỹỹh. Hahỹỹ da dꞌ bë badꞌoo, ỹ bë hyb nꞌaa esee do hyb nꞌaa”, näng mäh."
46,11,25,"Ti hadoo ẽnh, rabawëh, rabawa do jawén paa bä, Jesus bado däk ẽnh uwa bëëh hood ti mꞌ taky hadoo: “Majyw ỹỹ, ỹ anoo do ỹ dajëp noo gó heen nꞌaa hahỹỹh. Papuuj sahõnh hã Pꞌop Hagä Do ky nꞌaa enooh do tii kä. Hỹ jawén majyw ỹ hyb nꞌaa ji tagadoo Pꞌop Hagä Do ky däng.Pꞌooj ub Mosees sa hã Pꞌop Hagä Do ky nꞌaa enooh doo, bꞌéé majyyw ta heen nꞌaa. Papuuj hahỹ ji hã Pꞌop Hagä Do ky nꞌaa enooh doo. Hahỹ bë eëg hadꞌyyt bä hỹ jawén, tii dꞌ bë badꞌoo ỹ bë hyb nꞌaa esee hyb nꞌaa”, näng mä Jesus."
46,11,26,"Ta ti pãw bë awa bä, ta ti ta hood gabuuj uuh bë eëg bä, bë herꞌood hõm Jesus dajëp do ky nꞌaa pꞌaa hẽnh tamatëëh bä kä."
46,11,27,"Ti hyb nꞌaa, daap hẽ ta ti pãw hawa doo, ta ti Takꞌëp Hyb Nꞌaa Jawyk Do majyyw heen nꞌaa hood gó hanäng do uuh heëëk doo, nesaa do tamoo wäd däk tii hã Takꞌëp Hyb Nꞌaa Jawyk Do hub wë, ta majyyw wë na-ããj hẽ."
46,11,28,"Tawꞌããts hẽ ji daaj hẽ ji hꞌyyb ji hyb nꞌaa newë bä baad tado bä pãw uuh ji awa do pooj jé, majyyw heen nꞌaa ji eëëk do pooj jé. Hahỹ hyb nꞌaa ta ti ỹ wén herꞌoot: Daap hẽ ji awa bä, daap hẽ ji eëg bä, Takꞌëp Hyb Nꞌaa Jawyk Do hub ky nꞌaa ti ji hyb nꞌaa nanewë bä, ji daaj hẽ ji ky nꞌaa katakyyk baad nadoo doo me. Ti hyb nꞌaa né hẽ hajõk bë mahang nahejooj boo, hajõk bë mahang nahëë enäh, ta wób dejëp."
46,11,31,"Jesus heen nꞌaa ër gadoo do pooj jé ër daaj hẽ ër hyb nꞌaa newë bä baad ër hꞌyyb tado bä, dooh tii bä ër Pꞌop Hagä Do rejã bä."
46,11,32,"Takꞌëp Hyb Nꞌaa Jawyk Do ër hã taky nꞌaa etyy bä, nesaa do tanoo ër hã ër tama metëëk hyb nꞌaa, badäk hahỹỹ hã habong do ta hã hꞌyy kanaꞌeeh do sa nemuun ër tanarejãã hyb nꞌaa ta jawén kä."
46,11,33,"Ta tii kä, wakãn haa, tawꞌããts hẽ bë gada ta wób, bë kahetꞌaa bä Jesus heen nꞌaa bë bawa hyb nꞌaa."
46,11,34,"Bë basꞌaah bä, tawꞌããts hẽ bë tób yt hẽ bë bawa séd hã bë kahetꞌaa do pooj jé Jesus heen nꞌaa bë tabꞌëës hyb nꞌaa, Pꞌop Hagä Do ky nꞌaa netyy hyb nꞌaa nesaa do bë hã.Ỹ kajaa bä kä, ky nꞌaa see ỹ baherꞌoot bë hã."
46,12,1,"Pꞌop Hagä Do Sahee hã hana do ji hajaa do ky nꞌaa hahỹỹhHỹỹ kä wakãn haa, baad ỹ karẽn bë bahapäh Pꞌop Hagä Do Sahee hejój gó ji hajaa doo."
46,12,2,"Bë hapäh, pꞌooj ub, Jesus hã bë hꞌyy kanaꞌeeh nä noo gó, ta sꞌee hẽnh bë rahꞌyyb mahũũm hadꞌyyt hẽ, kabarii nedëp do hã bë hꞌyy kaꞌeeh hyb nꞌaa."
46,12,3,"Ti hyb nꞌaa ỹ karẽn bë bahapäh hahỹỹh: Pꞌop Hagä Do Sahee hejój gó herꞌoot doo, dooh Jesus taky nꞌaa wasꞌee bä. Dooh na-ããj hẽ ji haja bä, “Jesus né hẽ ti Takꞌëp Hyb Nꞌaa Jawyk Doo”, ji herꞌood bä Pꞌop Hagä Do Sahee hejój gó tanado bä ji hã."
46,12,4,"Ti anäng hajõng ta wób hedoo do ji hajaa ji moo wät doo, Pꞌop Hagä Do Sahee anoo doo. Sét né hẽ Pꞌop Hagä Do Sahee tahana tii hã. Ti anäng ta wób hajõng ji mamasa doo. Ti hadoo né hẽ, jããm né hẽ sét ub Takꞌëp Hyb Nꞌaa Jawyk Doo, ër wë moo wät doo. Ti anäng hajõng ta wób ji hajaa ji moo wät doo. Ti hadoo né hẽ, sét ub ti Pꞌop Hagä Do ta ti ji hã hanoo doo, ta tii me ta wë ji moo wät hyb nꞌaa."
46,12,7,"Pꞌop Hagä Do Sahee hã hana doo, sahõnh hã takanꞌoo däk sahõnh hẽ Jesus hã hꞌyy kaꞌeeh do tamasa hyb nꞌaa."
46,12,8,"Ta see hã Pꞌop Hagä Do Sahee anoo takꞌëp hajaa doo me ta wób tamaherꞌoot hyb nꞌaa. Ta see hã Pꞌop Hagä Do Sahee anoo hꞌyy ganäng doo me ta wób tamaherꞌoot hyb nꞌaa. Pꞌop Hagä Do Sahee, sét hadoo doo, anoo ta see hã baad tahꞌyy kaꞌeeh hyb nꞌaa. Ta see hã tabanoo ta wób tabaheso hyb nꞌaa."
46,12,10,"Ta see hã Pꞌop Hagä Do Sahee anoo ta hejój me tapehuunh hyb nꞌaa. Ta see hã tabanoo Pꞌop Hagä Do kyyh tabaherꞌoot hyb nꞌaa. Ta see hã tabanoo tabahapäh hyb nꞌaa Pꞌop Hagä Do Sahee tado bä, sahee see tado bä ti herꞌoot doo. Ta see hã tabanoo kyy wób me, ji hꞌyy kanadawꞌuuh doo me, tabaherꞌoot hyb nꞌaa. Ta see hã tabanoo kyy wób me kaherꞌoot do tatabꞌëës hyb nꞌaa maa newꞌëë do sa hã."
46,12,11,Sét né hẽ Pꞌop Hagä Do Sahee sahõnh hẽ ta ti hanoo doo. Tahꞌyyb däng doo da né hẽ sahõnh hẽ sa hã tabanoo tii.
46,12,12,"Sahõnh hẽ ëër, Jesus uuh hadoo do ky nꞌaa hahỹỹhHajõõ né paawä ji hã, ji noo hedoo doo, ji nabuuj hedoo doo, ji matym hedoo doo, ji moo hedoo doo, ji tsyym hedoo doo, sét né hẽ ji. Ti hadoo ẽnh Kristo hã, Kristo hã hꞌyy kaꞌeeh do sa hã. Ër wób, Judah buuj. Ër wób, ta wób buuj. Ër wób, ta wób sa karom hedoo doo. Ër wób, kariw nꞌaa temah doo. Tii dꞌ tahado né paawä, ër nu kemuun bong Pꞌop Hagä Do Sahee anꞌoo bä, sét Jesus hub hadoo ër bahadoo hyb nꞌaa. Sét né hẽ ti Pꞌop Hagä Do Sahee ër gadoo doo."
46,12,14,Hajõng né hẽ ji hã hanäng do ji uuh. Sét uuh hadꞌyyt nado ji uuh.
46,12,15,"Ji tsyym ky hado bä paawä: “Ta moo ỹ nadoo do hyb nꞌaa, dooh ta uuh ỹ do bä”, ji uuh hadꞌyyt né hẽ tii, ta ti edo né paawä."
46,12,16,"Ji nabuuj ky hado bä paawä: “Ta matym see ỹ nadoo do hyb nꞌaa, dooh ta uuh ỹ do bä”, ji uuh hadꞌyyt né hẽ tii, ta ti edo né paawä."
46,12,17,"Sahõnh hẽ ji hã hanäng do ji matym tado bä paawä, nyy da paawä ji maa newëë tii bä? Sahõnh hẽ ji hã hanäng do ji nabuuj tado bä paawä, nyy da ji matsehỹỹk tii bä?"
46,12,18,"Sahõnh hẽ ji hã hanäng do ji uuh Pꞌop Hagä Do batꞌëëg hõm ji hã, tahꞌyyb däng doo da. Séd uuh hadꞌyyt hẽ tado bä paawä ji hã, dooh paawä ji hub hadꞌyyt hẽ tado bä. Hahỹỹ da né hẽ: Hajõng né paawä ji hã hanäng do ji uuh, sét né hẽ ji."
46,12,21,Ji matym dooh tahaja bä taky hado bä ji moo hã: “Dooh hyb nꞌaa õm ỹ karẽn péh.” Dooh na-ããj hẽ ji moo haja bä ji tsyym hã taky hado bä: “Dooh hyb nꞌaa õm ỹ karẽn péh.”
46,12,22,"Ta ti ji hã hanäng do uuh nahejooj is doo, ti né hẽ ti baad ji karẽn up doo."
46,12,23,"Ji uuh ji hã ky nꞌaa netsëëh doo, baad ji wehꞌëëh. Ta wób hã ji manetëëh doo, baad ji banꞌyyh. Ji uuh wób ji metëëh doo, dooh hyb nꞌaa baad ji banꞌyyh péh. Baad Pꞌop Hagä Do benyyw hõm ji hã hanäng doo, ta ti ji hã hãd ky nꞌaa netsëëh hedoo do rakawehëë däk hyb nꞌaa."
46,12,25,"Tii da tawén dꞌoo, ji hã takanetyn hõm hyb nꞌaa, sahõnh hẽ ji hã hanäng do séd demuun baad rakahagꞌããs hyb nꞌaa na-ããj hẽ."
46,12,26,"Sét hẽ ji hã hanäng do ji uuh nesaa do tahob bä, sahõnh hẽ séd demuun rabahoop. Ta see ji uuh kawehëë däg bä, sahõnh hẽ ji uuh wób tawꞌããts hẽ sa hã."
46,12,27,"Bë sahõnh hẽ, Kristo hub hadoo bëëh. Sét kenꞌyyh bëëh, ta uuh hadoo."
46,12,28,"Jesus Kristo hã hꞌyy kaꞌeeh do sa mahang Pꞌop Hagä Do banoo, pooj jé Jesus mejũũ do rabadꞌoo doo. Ta jawén ta ky nꞌaa herot doo. Ta jawén ta ky nꞌaa ma mehetëk doo. Ta jawén rapehuunh do hajꞌaa doo, ta wób rabaheso hajaa doo, ta wób masa doo, ta wób hꞌyyb mahũũm nꞌaa hedoo doo, kyy wób ji hꞌyy kanadawꞌuuh do hajaa herꞌoot do na-ããj hẽ."
46,12,29,Sahõnh hẽ gꞌeeh Jesus mejũũ do hadꞌyyt hẽ? Sahõnh hẽ gꞌeeh ta ky nꞌaa rod hadꞌyyt hẽ? Sahõnh hẽ gꞌeeh ta ky nꞌaa ma mehetëk do hadꞌyyt hẽ? Sahõnh hẽ gꞌeeh rabahajaa rapehuuj hadꞌyyt hẽ?
46,12,30,Sahõnh hẽ gꞌeeh rahajaa ta wób rabaheso? Sahõnh hẽ gꞌeeh kyy wób rahajaa rerꞌood bä? Sahõnh hẽ gꞌeeh rahajaa kyy wób me kaherꞌoot do ratabëj bä?
46,12,31,"Dooh. Tawꞌããts hẽ ji hajaa do Pꞌop Hagä Do Sahee ji hã hanoo do ta bahä̃nh hadꞌop do hã, ta wób masa do hã, bë hꞌyyb padäg. Pooj jé dó bë ỹ metëëh hỹỹ kä sahõnh hẽ ta bahä̃nh baad hadoo doo:"
46,13,1,"Ji kamahä̃n do ky nꞌaa hahỹỹhAjyy sa kyy me, ããs sa kyy me na-ããj hẽ ỹ haja bä né paawä ỹ herꞌood bä, ỹ kamanahä̃n bä paawä, dooh tawꞌããts hẽ tado bä. Jããm hẽ sapaar redas do ky hado däk ỹ tii bä."
46,13,2,"Pꞌop Hagä Do ky nꞌaa ỹ haja bä né paawä ỹ maherꞌood bä, Pꞌop Hagä Do Sahee hã ỹ tabanoo do hyb nꞌaa tii, ji nahapäh do hã ỹ hꞌyy ganyy bä paawä, sahõnh hẽ ỹ hapëë bä paawä, takꞌëp ỹ hꞌyy kaꞌeeh do hyb nꞌaa waëë hã ỹ haja bä paawä ỹ mejõ bä takahỹỹd häng, ta wób ỹ kamanahä̃n bä paawä, daap paawä ỹỹh."
46,13,3,"Sahõnh hẽ wë ỹ hanäng do kasꞌuut do sa hã ỹ anꞌoo bä paawä, daj ỹỹ hẽ paawä ỹ kanꞌoo däk ỹ rabaju tëë, ỹ kamanahä̃n bä, daap paawä ti hã ỹỹ."
46,13,4,Kamahä̃n do kanejä̃g. Kamahä̃n do ky enyym. Dooh tahꞌyy kajewëëts bä. Dooh ta hã hẽ tajꞌaa etsëë bä. Dooh takasabé bä.
46,13,5,Tawanehꞌëëh do nado. Dooh ta daaj hẽ takarẽn do jawén tawäd bä. Dooh nayyw hẽ takawajꞌããn bä. Dooh tahꞌyy gaẽẽj bä ta wób sa wë. Dooh tatsebee bä baad nadoo do hã. Baad hadoo do hyb nꞌaa tatsebé.
46,13,7,"Kamahä̃n doo, dooh tahꞌyy gajëë hõm bä. Ta wób hã tahꞌyyb eeh hadꞌyyt hẽ. Tagadaa hadꞌyyt hẽ. Hꞌyyb jawyk doo gó sahõnh hẽ tagadoo."
46,13,8,"Kamahä̃n doo, dooh tahëëj bä. Tii dꞌ nado Pꞌop Hagä Do ky nꞌaa ji herꞌoot do ji hajaa doo, kyy wób ji hꞌyy kanadawꞌuuh do ji hajaa ji herꞌoot doo, ji hapäh do na-ããj hẽ. Ahänh da tii."
46,13,9,"Da hẽ ji hapäh doo, Pꞌop Hagä Do ky nꞌaa ji hajaa ji herꞌoot do na-ããj hẽ, ta uuh ub tii."
46,13,10,"Baad hadꞌop do hehꞌäät do kaja bä kä, tii bä kä, dooh hyb nꞌaa ji karẽn wät pé ta uuh hadoo doo."
46,13,11,"Hahỹ hadoo tii: Ỹ karapee noo gó, karepé raberꞌoot doo da ỹ berꞌoot paah, karepé rahyb nꞌaa newëë doo da ỹ hyb nꞌaa newëë paah. Ỹ wahꞌëë wät bä kä ỹ eréd hõm ta ti karapee ỹ hꞌyyb hadoo do paah."
46,13,12,"Da hẽ, dooh baad ër hapëë nä bä Pꞌop Hagä Doo, japow gó ji hegꞌããs do hadoo. Ta jawén da ër bahapäh baad ub kä, hehꞌäät kä. Da hẽ, jããm hẽ ta uuh ỹ bahapäh. Ta jawén da, sahõnh hẽ ỹ bahapäh ta hã, ỹ Pꞌop Hagä Do hapäh doo da né hẽ."
46,13,13,"Hỹỹ kä tamawoob hẽ hadoo do ti haym: Ji hꞌyy kaꞌeeh doo, ji gada doo, ji kamahä̃n doo. Ji kamahä̃n doo, sa bahä̃nh baad hadꞌop do tii."
46,14,1,"Ji hajaa do Pꞌop Hagä Do Sahee hana do ky nꞌaa bód hahỹỹhTawꞌããts hẽ kamahä̃n do hã baad bë hꞌyyb padäg. Tawꞌããts hẽ Pꞌop Hagä Do Sahee hã hana do ji hajaa do hã bë hꞌyyb padäg na-ããj hẽ. Pooj jé, Pꞌop Hagä Do ky nꞌaa ji hajaa ji herꞌoot do hã baad ub bë hꞌyyb padäg."
46,14,2,"Hahỹ hyb nꞌaa ta ti ỹ wén herꞌoot: Kyy wób me herꞌoot doo, dooh ta wób tamaherꞌood bä. Pꞌop Hagä Do sii taberꞌoot tii hã. Dooh maa napäh pé ta ti taherꞌoot doo. Ji nahapäh do ky nꞌaa taherꞌoot tii, Pꞌop Hagä Do Sahee anꞌoo bä. Tii dꞌ nado Pꞌop Hagä Do ky nꞌaa herꞌoot do hã. Ta wób hã ti ramaherꞌoot. Ta ti ji tamasa, ji hꞌyy kaꞌeeh do kahꞌũũm hyb nꞌaa. Ji tamaherꞌoot, baad ji bawät hyb nꞌaa. Ji tahꞌyyb enꞌyym. Kyy wób me herꞌoot doo, ta daaj hẽ, ta hã hẽ takamasa tii, Pꞌop Hagä Do ky nꞌaa kahꞌũũm hyb nꞌaa ta hꞌyyb gó. Pꞌop Hagä Do ky nꞌaa herꞌoot do tamasa ta wób, Pꞌop Hagä Do ky nꞌaa sa hꞌyyb gó takahꞌũũm hyb nꞌaa."
46,14,5,"Ỹ karẽn paawä sahõnh hẽ bëëh, bë bahajaa kyy wób me bë baherꞌoot. Ti hadoo né hẽ, takꞌëp ỹ karẽn Pꞌop Hagä Do ky nꞌaa bë herꞌoot. Kyy wób me kaherꞌoot do bahä̃nh baad hadoo Pꞌop Hagä Do ky nꞌaa herꞌoot doo.Pꞌop Hagä Do ky nꞌaa ji herꞌoot do baad ub tawén doo, kyy wób me kaherꞌoot do bahä̃nh, hajõng tamasa do hyb nꞌaa. Kyy wób me kaherꞌoot doo, ta ky nꞌaa nyy dꞌ tahanäng pé ji herꞌood bä, Jesus hã hꞌyy kaꞌeeh do kahetꞌaa do ramaa napäh hyb nꞌaa, Pꞌop Hagä Do ky nꞌaa sa hꞌyyb gó kahꞌũũm hyb nꞌaa, ti na-ããj hẽ baad ub."
46,14,6,"Ti hyb nꞌaa wakãn haa, bë wë ỹ kajaa bä, kyy wób me bë ỹ maherꞌood bä paawä, nyy dꞌ paawä bë tamasa tii? Dooh paawä bë tamasaa bä. Hã ỹ Pꞌop Hagä Do metëëh doo, ji hajaa do ky nꞌaa, Pꞌop Hagä Do ky nꞌaa, ji ma metëëk do ky nꞌaa bë ỹ maherꞌoot do na-ããj hẽ, ti bë tamasa."
46,14,7,"Ji gamehỹỹh do ky nꞌaa me, ji etẽn do ky nꞌaa me na-ããj hẽ tii dꞌ bë ỹ metëëh ỹ hanäng pé tii, ta ti hedëp do nado né paawä. Baad ranetẽn bä, baad ragamanehä̃ bä, nyy da ta wób rabahapäh ti tehꞌũũm doo?"
46,14,8,"Ti hadoo né hẽ torõm-bet häd näng do hã. Nyy da gꞌeeh warahén rahꞌyy genä bä kanebꞌooh doo hẽnh tanaëëj bä, baad torõm-bet ragamanehä̃ bä?"
46,14,9,"Ti hadoo né hẽ bë hã. Kyy wób me ta wób bë maherꞌood bä, nyy da ramaa napäh ta ti ky nꞌaa, nyy dꞌ tahanäng péh? Daap hẽ ti bë baherꞌoot kyy wób me."
46,14,10,"Hajõng ti anäng kyyh badäk hahỹỹ hã. Baad ub sahõnh hẽ tii, maa napäh do sa hã."
46,14,11,"Ỹ kyy maa nanapäh doo, ta tii hã, ỹ ta sꞌee hẽnh naa, ta sꞌee hẽnh naa ỹ ta hã."
46,14,12,"Ti hadoo né hẽ bë hã. Takꞌëp bë karẽn Pꞌop Hagä Do Sahee hana do bë gado bä do hyb nꞌaa, tawꞌããts hẽ bë hꞌyyb padäg sahõnh hẽ Jesus hã hꞌyy kaꞌeeh do masa do hã."
46,14,13,"Ti hyb nꞌaa kyy wób hajꞌaa doo, tawꞌããts hẽ raky nꞌaa etsẽẽ Pꞌop Hagä Do hã, tabanoo hyb nꞌaa na-ããj hẽ sa hã rabahajaa hyb nꞌaa ratabꞌëës do nyy dꞌ tahanäng pé tii. Kyy wób me Pꞌop Hagä Do hã ỹ ky nꞌaa etsẽẽ bä, hëp ỹ tym ti ky nꞌaa etsẽẽ. Dooh ỹ hapäh pé ỹ herꞌoot doo."
46,14,15,"Nyy dꞌ ỹ badꞌoo ti tahado bä? Hahỹỹ da ỹ badꞌoo: Ỹ da ky nꞌaa etsẽẽ hëp ỹ tym me, ỹ hapäh doo me na-ããj hẽ da ỹ ky nꞌaa etsẽẽ. Pꞌop Hagä Do ỹ ma ejäm da hëp ỹ tym me, ỹ hapäh doo me na-ããj hẽ."
46,14,16,"Jããm hẽ a hꞌyyb tym gó Pꞌop Hagä Do majꞌaa etsëë bä, nyy da õm raky masa ranahapëë bä maherꞌoot doo?"
46,14,17,"Baad né paawä Pꞌop Hagä Do majꞌaa etsë, kyy wób me maherꞌoot doo, dooh ta wób tamasaa bä rahꞌyy kaꞌeeh do kahꞌũũm hyb nꞌaa."
46,14,18,"Pꞌop Hagä Do ỹ jꞌaa etsë, sahõnh hẽ bë bahä̃nh ỹ bahajaa kyy wób me ỹ maherꞌoot do hyb nꞌaa."
46,14,19,"Ti hadoo né hẽ, Jesus hã hꞌyy kaꞌeeh do mahang, hã ỹỹ, tawꞌããts hẽ ji ma poo oow pé kyyh ji maa napäh do ỹ herꞌood bä ỹ ma metëëk bä, 10 miw kyyh ji maa nanapäh do mahä̃nh."
46,14,20,"Wakãn haa, karepé hꞌyy gatemah do bë hado manä Pꞌop Hagä Do Sahee ji hã hanoo do hã. Tawꞌããts hẽ wahꞌëë hꞌyyb hadoo bëëh, ta ti hã. Tawꞌããts hẽ nesaa do hã bë hꞌyy gatemah karapee tꞌaah hꞌyy gatamah do hadoo."
46,14,21,Hahỹỹ da Pꞌop Hagä Do kyy kerih do hã:
46,14,22,"Ti hyb nꞌaa kä, kyy wób me kaherꞌoot doo, Jesus hã hꞌyy kanaꞌeeh do metëë nꞌaa, ta hã hꞌyy kaꞌeeh do metëë nꞌaa nado. Pꞌop Hagä Do ky nꞌaa ji herꞌoot doo, Jesus hã hꞌyy kaꞌeeh do metëë nꞌaa tii, ta hã hꞌyy kanaꞌeeh do metëë nꞌaa nado."
46,14,23,"Séd hã Jesus hã hꞌyy kaꞌeeh do rakata bä kä, kyy wób me sahõnh hẽ rerꞌood bä paawä, ti ta seeh, nahapäh doo, Jesus hã hꞌyy kanaꞌeeh do na-ããj hẽ tajëë suun bä tii bä, sahõnh hẽ bë meraa bong hadoo tedꞌoo da."
46,14,24,"Jesus hã hꞌyy kanaꞌeeh doo, nahapäh do na-ããj tajëë suun bä Pꞌop Hagä Do ky nꞌaa sahõnh hẽ rerꞌood nuuj jé, kametä däk tii bä ta hã nesaa do ta hꞌyyb tym gó hanäng doo. Ky nꞌaa kety däk tii bä sahõnh hẽ bë herꞌoot do hyb nꞌaa. Kametä däk tii bä sahõnh hẽ ta hꞌyyb tym gó tahyb nꞌaa newëë do pooj jé ji nahapäh doo. Ta taron nu paa me tabahyy häng da, Pꞌop Hagä Do tajꞌaa etsë hyb nꞌaa. “Pꞌop Hagä Do awät né hẽ bë mahang”, näng da."
46,14,26,"Wakãn haa, tawꞌããts hẽ hahỹỹ da bë badꞌoo bë kahetꞌaa bä: Ta see Pꞌop Hagä Do hã tama ejäm, ta see ma metëëk Pꞌop Hagä Do ky nꞌaa, ta see herꞌoot Pꞌop Hagä Do ta hã tametëëh doo, ta see herꞌoot kyy wób me, ta see tabꞌëës kyy wób me kaherꞌoot do nyy dꞌ tahanäng péh. Tawꞌããts hẽ sahõnh hẽ ta tii dꞌ ji badꞌoo, sahõnh hẽ Jesus hã hꞌyy kaꞌeeh do hꞌyyb gó Pꞌop Hagä Do ky nꞌaa takahꞌũũm hyb nꞌaa."
46,14,27,"Kyy wób me raherꞌood bä, jããm né hẽ pawóp hẽ, tamawoob hẽ ti herꞌoot. Tawꞌããts hẽ sét kenꞌyyh raberꞌoot. Tii bä, tawꞌããts hẽ ta see tabꞌëës nyy dꞌ tahanäng péh. Tabadoo bä ta ky nꞌaa tabꞌëës doo, nyy dꞌ tahanäng pé ti tabꞌëës doo, tawꞌããts hẽ bag hẽnh tabasooh bë kahetꞌaa bä kyy wób me herꞌoot doo. Tawꞌããts hẽ ta mꞌaa hẽnh, ta tób hẽnh taberꞌoot Pꞌop Hagä Do sii."
46,14,29,"Tawꞌããts hẽ pawóp hẽ, tamawoob hẽ raherꞌoot Pꞌop Hagä Do ky nꞌaa. Tawꞌããts hẽ ta wób ramatakëë, ta ti taherꞌoot do baad tado bä."
46,14,30,"Sa mahang hatꞌoonh do gado bä ta hꞌyyb tym gó Pꞌop Hagä Do ky nꞌaa, tawꞌããts hẽ pooj jé herꞌoot do ky ym, ta ti hasooh do berꞌoot hyb nꞌaa kä."
46,14,31,"Ta tii da sét kenꞌyyh bë baherꞌoot Pꞌop Hagä Do ky nꞌaa, bë sahõnh hẽ bë ma kametëëk hyb nꞌaa, bë hꞌyyb hedo magyys hẽ hyb nꞌaa."
46,14,32,"Pꞌop Hagä Do ky nꞌaa rod rahajaa rahꞌyy kamedug bä, rahajaa ragadaa bä rabaherꞌoot hyb nꞌaa. Dooh Pꞌop Hagä Do hanaa tado bä ta ti jé padꞌyyt hẽ kaherꞌoot doo, baad nahõm doo. Baad hadoo do ji hꞌyyb nꞌyym doo, ti ti Pꞌop Hagä Do hanaa.Sahõnh hẽ Jesus hã hꞌyy kaꞌeeh do jé padꞌyyt hẽ habong do rabahedꞌoo doo da, tawꞌããts hẽ ỹỹj dooh rerꞌood bä séd hã rakahetꞌaa bä. Tawꞌããts hẽ bag hẽnh rababꞌëëh. Dooh tawꞌããts hẽ tado bä rerꞌood bä ji kahetꞌaa bä. Tawꞌããts hẽ ỹỹj raky daheeh ajyy, Mosees ky nꞌaa jawꞌyyk do herꞌoot doo da."
46,14,35,"Tanyy bä sa hã reaanh doo, tawꞌããts hẽ sa tób hẽnh sa patug hã rabeaanh, dooh tawꞌããts hẽ tado bä do hyb nꞌaa ji kahetꞌaa bä ỹỹj rerꞌood bä."
46,14,36,"Bë hanaa bë edꞌoo gꞌeeh Pꞌop Hagä Do ky nꞌaa hanäm doo? Jããm hẽ bë tii, ta ti gadoo do bë edꞌoo gꞌeeh?"
46,14,37,"Pꞌop Hagä Do ky nꞌaa rod ta hã pé tedꞌoo doo, Pꞌop Hagä Do Sahee hanaa gadoo do tedꞌoo doo, tawꞌããts hẽ tahꞌyy kadawꞌuuh Takꞌëp Hyb Nꞌaa Jawyk Do mejũũ do né hẽ ti ỹ erii wät doo."
46,14,38,"Hahỹ manatakëë doo, dooh né hẽ ji hyb nꞌaa pꞌeed bä tii."
46,14,39,"Ti hyb nꞌaa kä, wakãn haa, tawꞌããts hẽ Pꞌop Hagä Do ky nꞌaa bë herꞌoot do hã bë hꞌyyb padäg. Bë medug manä kyy wób me rerꞌood bä."
46,14,40,"Ti hado né hẽ paawä, baad bë adoo ti ta tii, ta tyw nꞌaa näng bä."
46,15,1,"Jesus ganä wät do ky nꞌaa hahỹỹhHỹỹ kä, wakãn haa, ỹ karẽn bë hyb nꞌaa esee Jesus Kristo ky nꞌaa hanäm do bë ỹ ma metꞌëëg wät do paah, bë gadoo do paah. Ta ti né hẽ bë hꞌyy kaꞌeeh do mejój nꞌaa. Ta ti ky nꞌaa hanäm do edꞌëëp bë hꞌyyb tym Pꞌop Hagä Do wë, baad bë hyb nꞌaa matakä bä tii, bë neréd bä ỹ ma metëëk do ky nꞌaa. Tii dꞌ tanado bä, daap bë hꞌyy kaꞌeeh."
46,15,3,"Jããm hẽ baad hadoo do ta ky nꞌaa ỹ gadoo do ti bë hã ỹ tabꞌëës doo. Hahỹ né hẽ tii: Kristo dajëp nesaa do ër moo bok do säm, Pꞌop Hagä Do kyy kerih do ta pooj jé taherꞌoot doo dꞌ né kä. Ti mꞌ radakä jëng, ti mꞌ tamawoob däg kä ta ä̃ kä taganä wät pꞌaa hẽnh, pooj jé Pꞌop Hagä Do kyy kerih do herꞌoot doo da né kä."
46,15,5,"Ti jawén mäh, Peed hã takasꞌee wäd kän. Ti jawén mäh, 12 hedoo do sa hã takasee ẽnh."
46,15,6,"Ti bahä̃nh mäh, séd noo gó 500 ta ma matëg sa hã takasꞌee wäd kän. Hajõng sa wób edꞌëëp nä hahỹ ỹ berih bä. Hapꞌëëh do wób radejëb kän."
46,15,7,"Ti mꞌ takasee Tsijaag hã, sahõnh hẽ tamejũũ do hedoo do sa hã na-ããj hẽ."
46,15,8,"Tagadëëg ub takasꞌee kän hã ỹỹ, ỹ ajãn sꞌoo hadoo do hã."
46,15,9,"Sa yd jé hadꞌos do ỹỹh, Jesus mejũũ do sa mahang. Dooh paawä ỹ ramaneëëj bä Jesus mejũũ doo, Pꞌop Hagä Do karapee ỹ rejãã do paa hyb nꞌaa. Ti hadoo né hẽ, ta mejũũ do see da hẽ ỹ wén hado däk, Pꞌop Hagä Do ky enyym do hyb nꞌaa hã ỹỹ. Daap hyb nꞌaa nado ta ti hã ỹ taky enyym doo. Dooh. Ta wób moo bok do bahä̃nh ỹ moo wäd wät. Ti hadoo né hẽ, dooh ỹ tado bä ti moo wät doo. Hã ỹ Pꞌop Hagä Do ky enyym do hanaa tii. Hỹỹ kä ỹ tado bä bë hã maherꞌood wät doo, ta wób rado bä, ti né hẽ ti ta ky nꞌaa ãã herꞌoot doo. Ti ky nꞌaa né hẽ ti bë ky dahé bong doo."
46,15,12,"Jesus ganä wät do ky nꞌaa ta wób raky sëm do ky nꞌaa hahỹỹhKristo ganä wät ãã herꞌood bä, hꞌëëd hyb nꞌaa dooh ji ganä bä dejëp do mahang bë wób sa kyyh?"
46,15,13,"Te hub tado bä ta ti bë wób herꞌoot doo, ji gananä bä paawä, Kristo na-ããj hẽ paawä dooh paawä taganä wäd bä tii bä. Kristo gananä wäd bä paawä, daap paawä tii bä ãã maherꞌood hõm do ta ky nꞌaa. Daap hẽ na-ããj hẽ paawä bë hꞌyy kaꞌeeh doo. Kristo gananä wäd bä paawä, noo kanesa do paawä ãã tii bä, Kristo ganä wät Pꞌop Hagä Do anꞌoo bä ãã ma metëëk do hyb nꞌaa. Dejëp do ganenä bä paawä, dooh Kristo ganä wäd Pꞌop Hagä Do anꞌoo bä paawä."
46,15,16,"Dejëp do ganenä bä, dooh paawä Kristo ganä wäd bä. Kristo gananä wäd bä paawä, daap hẽ paawä bë hꞌyy kae däk ta hã. Ti tahado bä paawä, dooh na-ããj hẽ takawug bä nesaa do bë hꞌyyb tym gó hanäng do paah. Te hub tado bä paawä ta tii, gawatsig hõm paawä Kristo hã hꞌyy kaꞌeeh do sa makũũh."
46,15,19,"Jããm hẽ da hẽ, badäk hahỹỹ hã ji bawät nä bä Kristo hanaa ji gahëën bä, tii bä tawꞌããts hẽ paawä takꞌëp, sahõnh hẽ mahä̃nh, ër ratꞌyyd mehĩĩn paawä."
46,15,20,Tii dꞌ nado. Kristo ganä wät né hẽ dejëp do mahang Pꞌop Hagä Do anꞌoo bä. Pooj jé dejëp do mahang ganä wät do tii. Ta wób na-ããj hẽ genyyh do metëë nꞌaa tii.
46,15,21,"Hahỹ hyb nꞌaa ỹ wén herꞌoot tii: Sét hẽ ajꞌyy ji dajëp do du na doo. Ti hadoo na-ããj hẽ sét hẽ ajꞌyy see ji ganyyh do dejëp do mahang du na doo. Adãw hyb nꞌaa sahõnh hẽ ji dejëp. Ti hadoo ẽnh Kristo hyb nꞌaa kä sahõnh hẽ ragenyyh da. Sahõnh hẽ genyyh do bahä̃nh, pooj jé ganä wät do Kristo. Ta jawén, Kristo kajaa bä kä, ta hã hꞌyy kaꞌeeh do ragenä boo kän da."
46,15,24,"Tii bä kä, badäk hahỹ gawatsik do kaja kän. Kristo jꞌaa ketsë do jawén paa bä sahõnh hẽ mejũũ do ji nahapäh do sa hã, sahõnh hẽ bagꞌããs do ji nahapäh do sa hã, sahõnh hẽ hejój enäh do ji nahapäh do sa hã na-ããj hẽ, tii bä tabagꞌããs do Kristo bahaëëj kän da Pꞌop Hagä Do ta Yb hã kä. Kristo bagꞌããs da sahõnh hẽ ta majĩĩ hã tajꞌaa ketsë bä kä. Tagadëëg ub kä majĩĩ tagawatsꞌiik doo, dajëb. Ta ti ỹ wén herꞌoot, hahỹỹ da Pꞌop Hagä Do kyy kerih do herꞌoot do hyb nꞌaa: “Sahõnh hẽ ta tsyym yt hã Pꞌop Hagä Do anꞌoo bä tabagꞌããs hyb nꞌaa.” “Sahõnh hẽ tabagꞌããs” tabaherꞌoot bä, dooh Pꞌop Hagä Do ta Yb sii hẽ tado bä tii, ti né hẽ hanoo do hyb nꞌaa ta hã sahõnh hẽ tabagꞌããs doo. Takajaa bä kä sahõnh hẽ Kristo bagꞌããs doo kä, ti noo gó kä, ta daaj hẽ ta Yb yd jé da tanu gadäg kän. Tii dꞌ tawén hadoo, ta Yb, sahõnh hẽ ta hã hanꞌoo däk doo, tabagꞌããs hyb nꞌaa, sahõnh hẽ bahä̃nh tabahado däk hyb nꞌaa kä, sahõnh hẽ tabagꞌããs hyb nꞌaa kä."
46,15,29,"Hỹỹ kä, ji gananä bä paawä, nyy da rabadꞌoo da dejëp do hyb nꞌaa nu kemuun doo? Dejëp do ganenä bä paawä, hëd nꞌaa tii dꞌ rawén dꞌoo?Dooh ji hapëë bä ta tii dꞌ hedꞌoo doo. Dooh Paw-Ro metꞌëëg bä dejëp do hyb nꞌaa ji nu kemuun bä. Jããm né hẽ ti ky nꞌaa gó tabehꞌũũm ji ganä wät do ky nꞌaa."
46,15,30,"Ji gananä bä paawä, dooh hyb nꞌaa pé hadꞌyyt hẽ ỹ ahoop doo. Ji ganä wät do hyb nꞌaa ỹ wén gadoo Jesus hyb nꞌaa ỹ ahoop doo. Dajëb gó hadꞌyyt hẽ ỹ bawät takꞌëp ỹ rarejãã do hajꞌaa. Né hup ỹ né ta ti ỹ herꞌoot do bë wén hapäh, ỹ hꞌyy kasabꞌee do hyb nꞌaa bë hyb nꞌaa Kristo Jesus ër Wahë Nꞌaa hyb nꞌaa."
46,15,32,"Hꞌëëd hyb nꞌaa ỹ kamety wät paa ajyy tabanasꞌaa hedoo do sa sii Epeso panang bä, jããm hẽ badäk hahỹỹ hã ji hawät do hã ỹ hꞌyyb däg bä paawä, ji gananä bä paawä? Ji gananä bä paawä, se hub né hẽ paawä hahỹỹ da sa ky hetëg: “Hamäh, ër awëëh, hamäh, ër eëg jati ër dejëb kän do hyb nꞌaa.”"
46,15,33,"Bë anꞌoo manä bë rawadꞌii. “Nesaa do moo hebꞌooh do sii ji awäd bä, sa da hꞌyyb hadoo da ji, baad né paawä ji bawät pooj jé.”"
46,15,34,"Tawꞌããts hẽ pꞌaa hẽnh bë hꞌyyb bë anꞌoo baad hadoo do hã. Bë moo boo manä wäd nesaa doo. Ta ti ỹ wén mejũũ, bë wób ranahapäh do hyb nꞌaa Pꞌop Hagä Do sa hꞌyyb gó. Bë nu mebyy bok hyb nꞌaa ỹ wén herꞌoot tii."
46,15,35,Hahỹỹ da apäh da ta wób rabeaanh: Nyy da dejëp do paa ragenä bok? Ny hadoo do sa hub?
46,15,36,"Baad nadoo do heaanh do tii! Joom tym ji ejoom doo, dooh taganä bä ta bóg nadajëb bä."
46,15,37,"Tiriig tym, joom tym wób na-ããj hẽ ji ejoom bä, dooh ta gajewëë tado bä ji ejoom doo. Ta tym ub ti ji ejoom doo."
46,15,38,"Pꞌop Hagä Do badꞌoo nyy dꞌ tabahadoo joom, tahꞌyyb däng doo da. Joom tym ta wób hedoo tawëë bä. Ta see hadoo ta seeh, ta see hadoo ta seeh."
46,15,39,"Ti hadoo ẽnh ti anäng ta wób hedoo ta dab. Ta see hadoo ji dab, ta see hadoo harꞌëëng dab, ta see hadoo tawꞌëëd dab, ta see hadoo na-ããj hẽ tahꞌỹỹb dab."
46,15,40,"Ta wób hedoo wë hã habong do bag. Ta wób hedoo badäk hahỹỹ hã habong doo. Ta see hadoo wë hã habong do sa hetsóh. Ta see hadoo badäk hahỹỹ hã habong do sa hetsóh. Ta see bag hadoo papỹỹj, ta see bag hadoo kamarab, ta see bag hadoo sagõõh. Sagõõh wób ta wób hedoo ta matym."
46,15,42,"Ti hadoo né da dejëp do mahang ji ganyyh do hã. Karejãã ji kamag ji dakä jëng doo. Taganyyh bä kä, kanarejã wäd. Nasꞌaa ji kamag ji dakä jëng bä. Takꞌëp tabahetsooh taganyyh bä kä. Nahejooj its ji dakä jëng bä. Hejoonh taganyyh bä kä."
46,15,44,"Dab näng ji kamag ji dakä jëng doo. Taganyyh bä kä, papuuj däg ji hub Pꞌop Hagä Do Sahee edꞌëëp doo. Ji hub dab näng do tanyy bä, tii bꞌ ti anäng na-ããj hẽ ji hub papuuj Pꞌop Hagä Do Sahee edꞌëëp doo."
46,15,45,"Hahỹỹ da takerih doo gó: “Jããm pooj jé ajꞌyy, Adãw, hedëb gëët doo.” Tagadëëg ub Adãw hedoo doo, Kristo, ji edëp do hanoo do Sahee hado däk tii."
46,15,47,"Jããm pooj jé ajꞌyy, badäk hahỹỹ hã tsäng hanaa. Ajꞌyy ta jawén hana doo, Kristo, hỹ pong jé naa tii."
46,15,48,"Badäk hahỹỹ hã habong doo, Adãw kꞌããts gó hana do hadoo ti sahõnh hẽ. Hỹ pong jé hana do hadoo da ër hub papuuj hỹ pong jé naa ër gadoo doo."
46,15,49,"Da hẽ, badäk hahỹỹ hã ër babok nä bä, Adãw hadoo nä ëër. Ti hadoo né hẽ da, ti awät ti noo gó, hỹ pong jé hana do hadoo da ëër."
46,15,50,"Hahỹ ti ỹ herꞌoot, wakãn haa: Dab näng doo, majyyw näng doo, dooh da tanu dëë bä Pꞌop Hagä Do bagꞌããs bä. Karejãã doo, dooh tagado bä nadajëp doo."
46,15,51,"Bë hyb nꞌaa matakä da! Bë ỹ maherꞌoot ji nahapäh do hã: Dooh ër sahõnh hẽ ër dejëb bä.Jesus matëëh noo gó ta hã hꞌyy kaꞌeeh do ky nꞌaa ti taherꞌoot. Ti hadoo né hẽ, sahõnh hẽ ër da kawereem."
46,15,53,Karehejãã do kawareem da kanarejãã do hã. Dejëp do kawareem da nadajëp do hã kä.
46,15,54,"Ta ti bawät bä kä, karehejãã do kawareem bä kä kanarejãã do hã, dejëp do rakawareem bä kä nadajëp do hã kä, tii bä kä hahỹ kerih do ky däng do paa kä kaja kän:"
46,15,56,"Nesaa do ji moo wät doo, ji hyb nꞌaa newëë doo, ti né hẽ dajëb mahỹỹj. Ky nꞌaa jawꞌyyk doo, nesaa do ji moo wät do hejój."
46,15,57,"Pꞌop Hagä Do hã ër jꞌaa etsë. Ti né hẽ hanoo ër jꞌaa ketsë doo, Jesus Kristo ër Wahë Nꞌaa hyb nꞌaa."
46,15,58,"Ti hyb nꞌaa kä, wakãn haa ỹ kamahä̃n doo, tawꞌããts hẽ bë hꞌyy kahejój. Bë anꞌoo manä bë tahewaat do hã, bë hꞌyy ganejë hõm hyb nꞌaa. Tawꞌããts hẽ bë moo boo hadꞌyyt hẽ Takꞌëp Hyb Nꞌaa Jawyk Do wë sahõnh hẽ bë wë hanäng doo me, daap hẽ nado ti Takꞌëp Hyb Nꞌaa Jawyk Do wë bë moo bok doo, bë bahapäh do hyb nꞌaa."
46,16,1,"Ta wób ji masa do dajẽẽr nꞌaa ky nꞌaa hahỹỹhHỹỹ kä, Pꞌop Hagä Do karapee Judah häj nꞌaa bä habong do ji masa do dajẽẽr nꞌaa ky nꞌaa bë ỹ ma erih. Tawꞌããts hẽ Garata häd näng do häj nꞌaa hẽnh habong do Jesus hã hꞌyy kaꞌeeh do ỹ mejũũ doo da, bë na-ããj hẽ tii dꞌ bë badꞌoo."
46,16,2,"Tawꞌããts hẽ sét metꞌuuh hã kenꞌyyh bë betyn hõm tsyt hẽ bë dajẽẽr uuh bë gadoo do pénh. Hajõng tado bä bë gadoo doo, hajõng do ta uuh bë betyn hõm tsyt hẽ. Kanahën dꞌos hẽ tado bä, dooh denaa hẽ. Tawꞌããts hẽ bë ata ỹ kajaa do pooj jé."
46,16,3,"Tii bä, ỹ kajaa bä kä, ỹ erih do ỹ mejũũ da ajyy ta ti dajẽẽr Jerusarẽnh hẽnh ratajooh do bë asëëw hõm do sa sii, baad tꞌĩĩ hẽnh ragadoo hyb nꞌaa."
46,16,4,"Tawꞌããts hẽ tado bä, ỹ na-ããj hẽ ỹ ahõm. Ỹ dꞌ rahadaa hõm tii bä."
46,16,5,"Ỹ hꞌyyb däng Masedonija häj nꞌaa ỹ jatsëk. Tꞌĩĩ hẽnh ỹ bewäd nä do jawén paa bä, bë wë ỹ bahõm kän bë ỹ bahegꞌããs hyb nꞌaa."
46,16,6,Badawëët apäh da ỹ bawät bë pa. Tꞌĩĩ hẽnh hyb nꞌaa hadoo da tarabꞌëër ỹ tabꞌëës. Tii bä ỹ bë masa da ỹ bahõm hẽnh.
46,16,7,"Dooh ỹ karẽn bä ỹ hꞌyy kajóh gó bë wë ỹ begꞌããs doo, ti hyb nꞌaa nayyw hẽ ỹ wén nahõm nä bë wë. Ỹ karẽn paawä badawëët ỹ bawät bë pa, Takꞌëp Hyb Nꞌaa Jawyk Do karẽn bä tii."
46,16,8,"Ti nuuj jé ỹ baym da babä Epeso panang bä, jäm Pẽn-Tekos häd näng do kajaa bä kä. Tyw nꞌaa näng babä hã ỹỹ, baad Jesus ky nꞌaa ỹ beherꞌoot hyb nꞌaa, hajõk né paawä ỹ raganenꞌaak."
46,16,10,"Tsimoot kajaa bä bë wë, tawꞌããts hẽ baad bë gadoo bë mahang, baad tabahadoo hyb nꞌaa ta hã. Tii dꞌ ỹ wén etsẽẽ bë hã, ỹ moo wät doo da Tsimoot moo wät na-ããj hẽ Takꞌëp Hyb Nꞌaa Jawyk Do wë."
46,16,11,"Bë anꞌoo manä bë wób raty nꞌaa gesyyg Tsimoot hã. Tawꞌããts hẽ hanäm doo gó bë kedëë hõm, wë ỹ tababaaj hõm hyb nꞌaa. Ër wakããn wób Jesus hã hꞌyy kaꞌeeh do sa sii takajaa ỹ gada."
46,16,12,"Ër wakããn Jesus hã hꞌyy kaꞌeeh do Aporos häd näng do hã kä. Takꞌëp ỹ betsẽẽ ta hã, tabahõm hyb nꞌaa ër wakããn sa sii bë rabahehëën bä. Dooh mꞌ takarẽn nä bä tahõm bä. Baad tahaja bä mꞌ tabahõm."
46,16,13,Tawꞌããts hẽ baad bë kanäh. Tawꞌããts hẽ baad hadꞌyyt hẽ bë hꞌyy kae. Bë hꞌyyb eỹỹm manäh. Bë hꞌyy kahejój.
46,16,14,Tawꞌããts hẽ kamahä̃n gó bë moo bok sahõnh hẽ bë moo bok doo.
46,16,15,"Bë hapäh, Es-Tepanas ta tób yt hã hajꞌeenh do sii hẽ jããm hẽ pooj jé ti Akaja häj nꞌaa bä Jesus hã rahꞌyy kae padëëk doo. Bë hapäh nyy da ramasaa hadꞌyyt hẽ Jesus hã hꞌyy kaꞌeeh do sa hã. Takꞌëp ỹ betsẽẽ bë hã, wakãn haa, bë ky dahé ta ti hedoo doo. Bë ky dahé na-ããj hẽ ta wób ta ti hedoo do sa sii Jesus ky nꞌaa hã moo bꞌook doo."
46,16,17,"Ỹ hꞌyy gadajang ajyy Es-Tepanas, Por-Tunat, Akajo häd enäh do bë wë naa wë ỹ rakajaa bä kä, bë jawén buuj, hã ỹ ramasa do hyb nꞌaa. Baad ỹ rahꞌyyb enꞌyym, bë rahꞌyyb enꞌyym doo da. Tawꞌããts hẽ bë wehꞌëëh ta ti hedoo doo."
46,16,19,"Jesus hã hꞌyy kaꞌeeh do Asija häj nꞌaa bä habong do bë mꞌ rahyb nꞌaa esee. Akira, ta ỹỹm Pisiir häd näng do daheeh, bë nemuun séd hã hꞌyyb hedoo do Jesus Kristo hã, takꞌëp mä bë rahyb nꞌaa esee. Jesus hã hꞌyy kaꞌeeh do sa tób bä kahetꞌaa doo, ti na-ããj hẽ bë mꞌ rahyb nꞌaa esee tii da. Sahõnh hẽ Jesus hã hꞌyy kaꞌeeh do babä habong do bë mꞌ raky nꞌaa edëng. Baad bë kedëë bë da hadoo do hã."
46,16,21,"Ỹ Paw-Ro, moh ỹỹ me ti hỹ ỹ berii kän:Paw-Ro bawät noo gó dooh sa daaj hẽ rerii bä, rahaja né paawä rerii bä. Sa masa nꞌaa rerih sa ma matëg esok doo. Paw-Ro esok do teri nꞌaa erii kän. Tagadëëg ub kä, tabahajaa bä kä, Paw-Ro gadoo terih do nahëëh, ta daaj hẽ taberih hyb nꞌaa tahyb nꞌaa esee do ky nꞌaa. Ta tii hã rabahapäh, Paw-Ro kyyh né hẽ sahõnh hẽ ta tii hã kerii däk doo. Paw-Ro mo hajꞌaa né hẽ rabahapäh. Bë ỹ hyb nꞌaa esee."
46,16,22,Ky nꞌaa kawasꞌee däk da Takꞌëp Hyb Nꞌaa Jawyk Do kamanahä̃n doo. Bꞌëëp matëh Takꞌëp Hyb Nꞌaa Jawyk Doo!
46,16,23,"Ỹ karẽn, Jesus, ër wahë nꞌaa ky enyym bë hã."
46,16,24,Ỹ kamahä̃n bë sahõnh hẽ nemon ỹỹ séd hã hꞌyyb hedoo do Kristo Jesus hã. Jããm hẽ kä.
47,1,1,"Jesus hã hꞌyy kaꞌeeh do panang Korĩn häd näng doo bä habong do hã ta jawén Paw-Ro ma erih do hahỹỹhKedëng do ky nꞌaa hahỹỹhPaw-Ro ỹ ti hỹỹh, Pꞌop Hagä Do karẽn do hyb nꞌaa ỹ tanaëënh doo, Kristo Jesus mejũũ do see ỹ bahado däk hyb nꞌaa, ta ky nꞌaa ỹ baherꞌood hõm hyb nꞌaa kä. Ër hỹỹj hadoo do Tsimoot häd näng do sii bë ỹ edëng bëëh, Pꞌop Hagä Do karapee hedoo doo, Korĩn häd näng do panang bä habong doo. Sahõnh hẽ Akaja häd näng do häj nꞌaa bä Pꞌop Hagä Do tsyt hẽ ta wë tabasëëw hõm do ãã edëng na-ããj hẽ."
47,1,3,"Pꞌop Hagä Do ji tahꞌyyb enꞌyym do ky nꞌaa hahỹỹhTawꞌããts hẽ ër jꞌaa etsë Pꞌop Hagä Doo, ër Wahë Nꞌaa Jesus Kristo hꞌyy kahaꞌeeh doo, ta Yb. Ti né hẽ ji yb ji hã tꞌyyd mehĩĩn doo. Ti né hẽ Pꞌop Hagä Do ji tahꞌyyb enäw hadꞌyyt doo. Sahõnh hẽ baad nadoo do ãã wë tadëë bä, ãã tahꞌyyb enäw hadꞌyyt hẽ, ta wób ãã bahajaa hyb nꞌaa ãã hꞌyyb enꞌyym hyb nꞌaa, baad nadoo do sa wë tadëë bä, ãã hã Pꞌop Hagä Do hꞌyyb enꞌyym doo me."
47,1,5,"Jesus ahoop do ãã wë tabës doo da, ãã wë tabës na-ããj hẽ Jesus Kristo hyb nꞌaa Pꞌop Hagä Do ër tahꞌyyb enꞌyym doo."
47,1,6,"Nesaa do ãã ahob bä, bë hyb nꞌaa né hẽ ti ãã bahoop. Bë hꞌyyb enyym hyb nꞌaa tii, bë bedëp hyb nꞌaa nesaa do mahä̃nh na-ããj hẽ. Pꞌop Hagä Do ãã tahꞌyyb enꞌyym bä, bë hyb nꞌaa né hẽ ti ãã tahꞌyyb enꞌyym doo. Hꞌyyb jawyk doo me ãã ahoop do ãã gadoo bë bahapäh bä, bë da hꞌyyb enyyw bok. Ti hyb nꞌaa, hꞌyyb jawyk doo me bë gado hadꞌyyt hẽ da nesaa do bë ahoop doo. Jesus hyb nꞌaa ãã ahoop doo, ti né hẽ bë ahoop na-ããj hẽ. Baad ãã bahapäh hahỹ bë hã: Ãã nemuun bë ahob bä ãã ahoop doo, ji Pꞌop Hagä Do hꞌyyb enꞌyym do bë gadoo ãã nemuun na-ããj hẽ. Ti hyb nꞌaa, dooh bë hꞌyy gejë hõm bä Jesus hã ãã hapäh, nesaa do bë ahob né paawä."
47,1,8,"Wakãn haa, ỹ karẽn bë bahapäh takꞌëp nesaa do Asija häj nꞌaa bä ãã wë kajaa doo. Takꞌëp né hẽ ti nesaa do ãã hã kametyy doo. Dooh ãã haja wäd bä ta hã. Dooh paa ãã gadaa bä ãã edëp doo."
47,1,9,"Ãã dꞌ dejëp ãã edꞌoo paa ãã hꞌyyb gó. Ãã wë ta ti wén wäd wät, ãã hã hẽ ãã hꞌyy kanasadä hyb nꞌaa, Pꞌop Hagä Do hã, dejëp do genyy bong do anoo do hã, ãã hꞌyy kasadä hyb nꞌaa kä."
47,1,10,"Ti né hẽ tii, dajëb mahä̃nh ãã tedëëb wät doo. Ãã dꞌ tedꞌëëp nä. Ta hã ãã hꞌyyb eh, ãã tedꞌëëp hỹ jawén ãã bë masaa bä, ãã bë ky nꞌaa etsẽẽ doo me. Tii bä kä, hajõk rajꞌaa etsë da Pꞌop Hagä Doo, ãã tedꞌëëp do hyb nꞌaa, hajõk do sa kyyh Pꞌop Hagä Do gadoo do hyb nꞌaa."
47,1,12,"Paw-Ro maherꞌoot do hꞌëëd hyb nꞌaa tawén ky kahỹỹd wät sa hã ky nꞌaa hahỹỹhHahỹ hyb nꞌaa ãã kasabꞌee: Jꞌooj madäk doo me nado ãã baboo bong bë mahang, ta wób sa mahang na-ããj né hẽ. Baad ãã hꞌyyb metëëh ta ti ãã hã. Dooh ãã jejën bä ãã hꞌyyb. Tii da ãã wén bok, Pꞌop Hagä Do ky enyym do hyb nꞌaa ãã wë. Dooh badäk hahỹỹ hã habong do hajaa do hã ãã hꞌyyb ee bä."
47,1,13," Dooh kejën pé bë ãã ma erih do mahang. Wyt ta maab hẽ bë ỹ ma erii wät do ky nꞌaa, nyy dꞌ tahanäng péh. Bë nerꞌoot doo, bë maa napäh do na-ããj né hẽ, ti né hẽ. Dooh kejën péh. Hỹỹ kä, bë hãd hapëë däg né paawä ãã hꞌyyb, ỹ gada da baad ãã hꞌyyb bë bahapäh nä, Jesus Takꞌëp Hyb Nꞌaa Jawyk Do matëëh noo gó kä, ãã hyb nꞌaa bë hꞌyy kasabꞌee hyb nꞌaa, bë hyb nꞌaa ãã hꞌyy kasabꞌee doo da ti noo gó. Series, "
47,1,15,"Hëp ỹỹ bë hapäh ỹ edꞌoo do hyb nꞌaa, hã ỹ bë hꞌyy kaꞌeeh ỹ edꞌoo do hyb nꞌaa na-ããj hẽ, ỹ hyb nꞌaa newë däk paa bë ỹ bahehëën Masedonija bä ỹ kajaa do pooj jé. Ỹ hyb nꞌaa newë wät paah, pawóp nuu me bë ỹ bahehëën paawä, pawóp nuu me baad hadoo do hyb nꞌaa bë hã paawä. Ỹ hꞌyyb däng paa Masedonija hẽnh ỹ mahõm me bë ỹ bahehëën, ỹ matëëh me na-ããj hẽ, ỹ bë masa hyb nꞌaa Judah häj nꞌaa hẽnh ỹ bahõm bä."
47,1,17,"Tii dꞌ né ỹ hꞌyyb dëë paawä, ỹ ky kahỹỹd wät. Daap ỹ hꞌyyb däng bë edꞌoo gꞌeeh, ỹ wén ky kahỹỹd wät? Jꞌooj madäk doo me bë edꞌoo gꞌeeh “ỹỹ” ỹ banäng, hëp ỹỹ gó “dooh”? Ky kahehä̃t do bë edꞌoo ỹỹh?"
47,1,19,"Pꞌop Hagä Do Tꞌaah, Jesus Kristo, ta ky nꞌaa bë mahang Siras, Tsimoot sa daheeh ỹ maherꞌoot doo, dooh taky kahỹỹd bä ji hã. Taky däng doo, ti né hẽ tamoo wäd hadꞌyyt hẽ. Ti hadoo ããh, ta ky nꞌaa rod hedoo doo."
47,1,20,"Sahõnh hẽ Pꞌop Hagä Do ky nꞌaa enooh do ji hã, Kristo moo wäd wät. Ti hyb nꞌaa, Pꞌop Hagä Do ër jꞌaa etsë bä, “Ỹỹ. Tii dꞌ né hẽ. Tawꞌããts hẽ”,Pꞌooj ub, da hẽ na-ããj nä, Pꞌop Hagä Do ji jꞌaa etsë bä,Amenta wób resok. “Ỹỹ. Ti dꞌ né hẽ. Tawꞌããts hẽ” tahanäng pé tiamen. ër wén näng ta hã, Jesus Kristo häd gó."
47,1,21,"Pꞌop Hagä Do né hẽ tii, ããh, bë na-ããj né hẽ baad tahꞌyyb ta däk do Kristo hã, ër hꞌyy kanerét hyb nꞌaa ta hã. Ãã hã tahꞌyyb däng, tsyt hẽ ta wë ãã moo bok hyb nꞌaa. Ër ta ma däg tanꞌoo bä. Tanꞌoo däk dó ër hꞌyyb gó ta Sahee, ta jawén, hỹ pong jé ër gadoo do metëë nꞌaa."
47,1,23,"Pꞌop Hagä Do hã ỹ ky däng hahỹỹh: Bë hyb nꞌaa né hẽ, bë ỹ nahajẽm hyb nꞌaa, bë panang hẽnh ỹ wén nahõm wät pꞌaa hẽnh. Né hup ỹ né hẽ ti ỹ herꞌoot doo."
47,1,24,"Bë ãã karẽn ãã mejũũ hyb nꞌaa nado bë hꞌyy kahaꞌeeh do hã ỹ wén näng ta tii. Baad bë hꞌyy kae däg kän Jesus hã, ãã hapäh. Jããm hẽ ãã karẽn bë ãã masa, baad bë tsebé hyb nꞌaa."
47,2,1,"Ti hyb nꞌaa, hëp ỹỹ gó ỹ ky hadoo hahỹỹ da: “Dooh ỹ ahõm wäd bä sa wë ỹ bahehëën hyb nꞌaa”, näng ỹ hëp ỹỹ gó. Dooh ỹ karẽn bä bë ỹ bahehëën do bë hꞌyy ketón tanꞌoo bä.Korĩn buuj Paw-Ro bahehëën bä paawä ti noo gó, Korĩn buuj Paw-Ro nabuuj gedo paawä baad ranabok do hyb nꞌaa. Ti hyb nꞌaa ta tii da Paw-Ro wén erii wät."
47,2,2,"Bë hꞌyy katón do ỹ anꞌoo bä paawä, jaa hanaa tii bä ỹ tsebé doo? Bë né hẽ ti tsebé do hanoo do hã ỹỹ."
47,2,3,"Ti hyb nꞌaa né hẽ, pooj jé bë ỹ ma erii wät doo gó, ta tii da bë ỹ wén ma erii wät, bë wë ỹ kajaa bä kä, ỹ hꞌyy katón bë anꞌoo mahä̃nh hã ỹỹ, bë paawä ti tsebé do hanoo do hã ỹỹ. Ỹ tsebé doo da bë da tsebé nemon ỹỹ, baad ỹ gada bë sahõnh hẽ wë."
47,2,4,"Takꞌëp ỹ hꞌyy katón doo gó, ỹ aoot doo me ta ti bë ỹ ma erii wät paah. Bë hꞌyy katón ỹ anꞌoo bä do hyb nꞌaa nado bë ỹ wén ma erii wät, pooj jé ỹ erii wät do hã. Bë ỹ wén ma erii wät, takꞌëp bë ỹ kamahä̃n ỹ erii wät do hã bë bahapäh hyb nꞌaa."
47,2,5,"Jããm né tii Paw-Ro wén herꞌoot, ta ti ajꞌyy tꞌyyd kamehĩĩn wät do hyb nꞌaa, nesaa do teréd hõm do hyb nꞌaa. Tawꞌããts hẽ bë hyb nꞌaa mabaan hỹỹ kä tamoo wät do paah. Tawꞌããts hẽ bë hꞌyyb enäw ta hã, tahꞌyy ganajëë hõm hyb nꞌaa takꞌëp tahꞌyy katón do anꞌoo bä. Ti hyb nꞌaa takꞌëp ỹ betsẽẽ bë hã, bë metëëh hyb nꞌaa ta hã bë kamahä̃n doo. Bë ỹ wén ma erii wät paah, ajꞌyy nesaa do moo wäd wät do bë ky nꞌaa etyy hyb nꞌaa, bë ỹ metyy hyb nꞌaa, ỹ bahapäh hyb nꞌaa ỹ bë ky dahé bä."
47,2,10,"Bë hyb nꞌaa mabaan bä ta ti ajꞌyy moo wäd wät do paah, ỹ na-ããj da ỹ hyb nꞌaa mabaan ta hã. Ỹ hyb nꞌaa mabaan doo, tanyy bä ỹ hyb nꞌaa mabaan péh, ỹ hyb nꞌaa mabaan tii, Kristo matym gó, baad tabadoo hyb nꞌaa bë hã. Tii da ỹ wén dꞌoo, Nesaa Do Yb ër tawanadii hyb nꞌaa.Ji kanarẽn bä ji hyb nꞌaa mabaan do ji da hadoo do hã, Nesaa Do Yb hã ji anoo tii bä ta tyw nꞌaa ji tawadii hyb nꞌaa. Ti hyb nꞌaa tawꞌããts hẽ ji mabaan ji da hadoo do moo wät doo. Baad ër bahapäh né hẽ nesaa do tahyb nꞌaa newëë do ji hã."
47,2,12,"Tiit Paw-Ro esoos do ky nꞌaa hahỹỹhPanang Torowas häd näng doo bä ỹ kajaa bä Kristo ky nꞌaa hanäm do ỹ maherꞌoot hyb nꞌaa, tyw nꞌaa näng ta tii bä hã ỹỹ, baad ỹ maherꞌoot hyb nꞌaa ta ky nꞌaa Takꞌëp Hyb Nꞌaa Jawyk Do anꞌoo bä."
47,2,13,"Ti hadoo né hẽ, dooh baad tado nä bä hëp ỹỹ, Tiit, hä̃j ỹ hadoo do tii bä ỹ mamuun ỹ edꞌoo doo, ỹ nawꞌyyt do hyb nꞌaa. Ti hyb nꞌaa ỹ kedëë hõm sa hã. Ti Masedonija häj nꞌaa hẽnh ỹ bahõm kän, Tiit ỹ besoos hyb nꞌaa."
47,2,14,"Jꞌaa ketsë do ky nꞌaa gó Paw-Ro ehꞌũũm do ky nꞌaa hahỹỹhPꞌop Hagä Do hã ỹ jꞌaa etsë, ãã tamahũũm hado hadꞌyyt hyb nꞌaa Kristo sii, Kristo jꞌaa ketsë do tametëëh bä kä. Jé padꞌyyt hẽ, ãã hyb nꞌaa Pꞌop Hagä Do maherꞌood hõm Kristo ky nꞌaa, buu benyym do jé padꞌyyt hẽ bewäd däk do hadoo.Rakanebꞌooh do jawén paa bä, rajꞌaa ketsë bä, tsebee gó Roma buuj sa warahén wahë nꞌaa sa warahén sii hẽ rakametëëh rabajëk bä panang hẽnh. Buu benyym do rejuu ti noo gó. Jé padꞌyyt hẽ ratabës bä buu benyym do bewäd däk. Ta ti ky nꞌaa gó Paw-Ro behꞌũũm Jesus ky nꞌaa taherꞌood hõm doo. Warahén sa wahë nꞌaa jꞌaa ketsë do hadoo ti Kristo. Ta sii Pꞌop Hagä Do mahũũm hadoo Paw-Ro, ta wób Jesus mejũũ do na-ããj hẽ, ta tꞌaah jꞌaa ketsë do ky nꞌaa ramaherꞌoot hyb nꞌaa."
47,2,17,"Ãã wén hajaa tii, Pꞌop Hagä Do anoo do hyb nꞌaa ãã hã. Dooh ta säm jawén ãã maherꞌood hõm Pꞌop Hagä Do ky nꞌaa, hajõk ta wób rabahedꞌoo doo da. Séd ãã hꞌyyb hedoo Kristo hã. Tꞌõp hanäng doo me ãã baherꞌoot Pꞌop Hagä Do matym gó, Pꞌop Hagä Do mejũũ do ãã bahadoo do hyb nꞌaa."
47,3,1,"Pꞌaa hẽnh ãã daaj hẽ ãã jꞌaa etsë bë edꞌoo gꞌeeh ta ti ỹ erii wät do hyb nꞌaa? Ãã hyb nꞌaa karẽn gꞌeeh, ta wób rabahedꞌoo doo da, ãã manaa bë hã sa mo hajꞌaa kerih doo, rerii wät do bë nerꞌoot jawén paa bä, baad ãã bë gadoo hyb nꞌaa? Bë mo hajꞌaa kerih do ãã hyb nꞌaa karẽn pé apäh, ta wób rabahedꞌoo doo da, panang sꞌee hẽnh baad ãã ragadoo hyb nꞌaa? Dooh."
47,3,2,"Dooh hyb nꞌaa ãã karẽn pé ta wób mo hajꞌaa kerih doo, baad ãã ragadoo hyb nꞌaa sa wë. Bë hã né hẽ sahõnh hẽ rabahapäh nyy da ãã babok, nyy da ãã ma metëëk. Baad däg bë baboo däk bë ãã ma metꞌëëg wät do hyb nꞌaa rabahapäh bä, ãã dꞌ ragadoo. Baad bë babok do hã ãã hꞌyyb kametä däk. Wyt ta maab hẽ: Bë hã Kristo ky nꞌaa ãã ma metꞌëëg wät do hyb nꞌaa, Kristo mo hajꞌaa kerih do hado däk bëëh, ta wób hã kametä däk doo. Dooh ta nahëë me kerih do tado bä tii. Pꞌop Hagä Do hedëb hadꞌyyt do Sahee bë hꞌyyb gó tabanꞌoo däk Pꞌop Hagä Do ky nꞌaa jawꞌyyk doo, ỹ hanäng doo. Pꞌooj ub, pä gatsebak do hã takerii däk paa ta ky nꞌaa jawꞌyyk doo. Hỹỹ kä ji hꞌyyb gó tabawäd däg kän, ji tahꞌyyb mahũũm hyb nꞌaa."
47,3,4,"Bë ãã ma metꞌëëg wät do hyb nꞌaa, Kristo hã bë hꞌyy kae padëëk baad ãã bahapäh Pꞌop Hagä Do matym gó Kristo anꞌoo bä."
47,3,5,"Ti hadoo né hẽ, ãã daaj hẽ hyb nꞌaa nado tii. Ãã daaj hẽ, dooh ãã hajaa péh. Pꞌop Hagä Do hanaa ãã hajaa doo."
47,3,6,"Ti né ti hanoo ãã hã, papuuj taky nꞌaa enooh do ky nꞌaa panäg nꞌaa ãã bahadoo hyb nꞌaa. Pooj jé taky nꞌaa enooh do kerih do nahado papuuj taky nꞌaa enooh doo. Papuuj hã, Pꞌop Hagä Do Sahee moo wät hỹỹ kä ji hꞌyyb tym gó. Pooj jé kerii däk do paah, ji hꞌyyb tym dajëp tanꞌoo bä.Ji hꞌyyb tym dajëp tawén näng, ji nahajaa do hyb nꞌaa ji ky dahé bä sahõnh hẽ Pꞌop Hagä Do ky nꞌaa jawꞌyyk do Mosees hã kanꞌoo däk do paah. Ji ky nadaheeh do hyb nꞌaa, ji taky nꞌaa etyy dawëë hadꞌyyt hẽ Pꞌop Hagä Do mahä̃nh ji hꞌyyb tym bawät hyb nꞌaa, takꞌëp nesaa do ji hꞌyyb tym ahob hadꞌyyt hẽ hyb nꞌaa. Papuuj taky nꞌaa enooh do hã kä, ji hꞌyyb tym tedꞌëëp Pꞌop Hagä Do Sahee anꞌoo bä kä."
47,3,9,"Ti hyb nꞌaa kä, baad ub tado bä paa Pꞌop Hagä Do ky nꞌaa jawꞌyyk doo, dajëb hã ji taky nꞌaa ety né paawä, takꞌëp tii bä ta bahä̃nh baad ub, tabahetsooh hỹỹ kä papuuj taky nꞌaa enooh doo kä, baad däg ji hꞌyyb tym Pꞌop Hagä Do matym gó hanoo doo."
47,3,10,"Takꞌëp né hẽ ta bahä̃nh baad ub, takꞌëp ta bahä̃nh tabahetsooh ta ti papuuj ji hã taky nꞌaa enooh doo. Ti hyb nꞌaa ta tii hã ji mety bä, dooh wäd its hỹỹ kä ta ky nꞌaa jawꞌyyk do pꞌooj ub kanꞌoo däk doo."
47,3,11,"Gabarëëh do mahang kaja däk paa kahꞌëënh doo, pooj jé Pꞌop Hagä Do ky nꞌaa enooh do ta ky nꞌaa jawꞌyyk doo. Ti hyb nꞌaa takꞌëp ta bahä̃nh tabahetsooh, baad ub, papuuj taky nꞌaa enooh do nahänh doo."
47,3,12,"Takꞌëp ta bahä̃nh tabahetsooh, baad ub, papuuj taky nꞌaa enooh do baad ãã bahapäh do hyb nꞌaa, neỹỹm doo me baad ãã baherꞌoot ta ky nꞌaa. Pꞌooj ub, Pꞌop Hagä Do kyyh Isaraéw buuj sa hã Mosees maherꞌoot jawén paa bä, ta mamets tajahesꞌuu pããn sawasꞌaap doo me, gabarëëh do kahꞌëënh do ta mamets hã hadäk do wë raty kanejäk hyb nꞌaa. Tii dꞌ nado ãã badꞌoo papuuj Pꞌop Hagä Do ky nꞌaa enooh do hã. Neỹỹm doo me ãã baherꞌoot ta ky nꞌaa."
47,3,14,"Ta bag gabarëëh do Isaraéw buuj rahapëë né paawä ti noo gó, dooh mꞌ rahꞌyy kadawuung bä, dooh mꞌ rahꞌyy gahꞌood bä. Da hẽ na-ããj nä, pooj jé Pꞌop Hagä Do ky nꞌaa enooh do kerih do kanerꞌoot bä, kajesuu do hadoo sa hꞌyyb, rahꞌyy kanadawꞌuuh hyb nꞌaa ta hã. Jããm hẽ Kristo hã ji hꞌyy kae bä takado hõm ta ti ji hꞌyy kajasuu do hadoo do paah. Da hẽ na-ããj nä, Mosees ky nꞌaa jawꞌyyk do kerih do kanerꞌoot bä, kajesuu do hadoo sa hꞌyyb."
47,3,16,"Tii dꞌ tado né paawä, Takꞌëp Hyb Nꞌaa Jawyk Do wë ji hꞌyy kawareem bä, ta hã ji hꞌyy kaꞌeeh hyb nꞌaa kä, kado hõm kän ti ji hꞌyy kajasuu doo."
47,3,17,"Ta ti tawén hadoo, Pꞌop Hagä Do Sahee né hẽ ti ta ti Takꞌëp Hyb Nꞌaa Jawyk Doo. Takꞌëp Hyb Nꞌaa Jawyk Do Sahee bawät bä, baad däg ji bawäd däk tanꞌoo bä. Dooh ji hewad wät péh."
47,3,18,"Ti hyb nꞌaa ëër kä, ta hã hꞌyy kaꞌeeh doo, ër mamets jesuu nꞌaa tamah doo me ër hã takametä kän Takꞌëp Hyb Nꞌaa Jawyk Do hanaa ta hetsó gabarëëh doo. Ër kawareem hadꞌyyt hẽ, Takꞌëp Hyb Nꞌaa Jawyk Do hadoo ër bahadoo do kahũũm hadꞌyyt hyb nꞌaa. Kahũũm hadꞌyyt hẽ ta bag gabarëëh do hadoo ër hã kametëëh doo, Takꞌëp Hyb Nꞌaa Jawyk Doo, Pꞌop Hagä Do Sahee hadoo do hã hana doo."
47,4,1,"Ti hyb nꞌaa kä, ãã wë Pꞌop Hagä Do ky enyym do hyb nꞌaa papuuj taky nꞌaa enooh do rod nꞌaa ãã bahadoo tanoo do hyb nꞌaa, dooh ãã hꞌyy gejë hõm bä."
47,4,2,"Dooh né hẽ ãã hꞌyy gejë hõm bä. Ãã eréd hõm kejën doo gó moo kahebꞌooh doo, nu meby nꞌaa näng doo. Dooh ãã wadꞌii bä ta wób. Dooh ãã ehỹỹd bä Pꞌop Hagä Do kyy kerih doo. Baad ub ãã baherꞌoot baad hadoo do ky nꞌaa. Baad ãã babok Pꞌop Hagä Do matym gó sahõnh hẽ sa hã kametä däk. Jé hyb nꞌaa matakëë do hapäh tii. Baad né paawä ãã baherꞌoot panyyg hanäm doo, dooh tagahꞌood nä bä ta wób sa hã, jããm hẽ taganahoot banesaa hẽnh hahꞌũũm do sa hã."
47,4,4,"Bag hadoo Kristo takꞌëp kabajꞌaa do ky nꞌaa. Pꞌop Hagä Do hadoo né hẽ ti Kristo. Ti hadoo né hẽ Nesaa Do Yb, badäk hahỹỹ hã Pꞌop Hagä Do hã hꞌyy kanaꞌeeh do hã mejũũ doo, tanꞌoo bä panyyg hanäm do hã rahꞌyy kanadawꞌuuh hyb nꞌaa. Tii dꞌ Nesaa Do Yb wén dꞌoo, ta ti bag hadoo do ranahapäh hyb nꞌaa. Dooh ãã ky nꞌaa tado bä ti ãã maherꞌood hõm doo. Jesus Kristo, Takꞌëp Hyb Nꞌaa Jawyk Doo, ji Wahë Nꞌaa, ti ãã ky nꞌaa herꞌood hõm doo. Ãã tii, bë karom hadoo Jesus hyb nꞌaa. Pꞌop Hagä Doo, “Ganä ta bag badagyp do mahang” herꞌoot do paah,Badäk hahỹ tapahuunh noo gó tii dꞌ ta kyyh. ti né hẽ ti ër hꞌyyb gó ta bag ganyyh hanoo doo, Pꞌop Hagä Do hejój hã, takꞌëp ta kabajꞌaa do hã, ta bag gabarëëh do Kristo mamets hã kametëëh do hã ãã hꞌyy kadawꞌuuh hyb nꞌaa."
47,4,7,"Ta ti takꞌëp hanäm doo, ta bag gabarëëh doo, ta hejój na-ããj hẽ, kanꞌoo däk ãã hã, ãã nahejoonh do hã. Tii dꞌ tawén dꞌoo, Pꞌop Hagä Do hanaa ji bahapäh hyb nꞌaa sahõnh hẽ bahä̃nh hadoo do hejój, ãã hanaa nado."
47,4,8,"Nesaa do jé padꞌyyt hẽ ãã ahob né paawä, ãã medëp né hẽ. Dooh né paawä ãã adꞌoo péh, dooh ãã hꞌyy gejë hõm bä."
47,4,9,"Ãã rano nꞌaa mahesꞌoo né paawä, dooh Pꞌop Hagä Do ãã teréd bä. Ãã majĩĩ ãã radewäts né paawä tũũ, dooh rahaja bä ãã hꞌyy gejë hõm bä ranꞌoo bä."
47,4,10,"Ãã ahoop do hyb nꞌaa, ãã kata däg hadꞌyyt hẽ Jesus dajëp do hã, Jesus edëp do kametä däk hyb nꞌaa ãã hã. Hahỹ hyb nꞌaa ỹ wén herꞌoot tii: Ãã hedëp doo, dajëb gó hadꞌyyt ãã babok Jesus hyb nꞌaa, Jesus edëp do ãã hã kametä däk hyb nꞌaa, ãã nahejooj is do hã."
47,4,12,"Ti hyb nꞌaa dajëb gó ãã babok, edëb hehꞌäät do bë gadoo hyb nꞌaa."
47,4,13,"Hahỹỹ da takerii däk Pꞌop Hagä Do kyy kerih doo gó: “Ỹ hꞌyy kae däk, ti hyb nꞌaa ỹ wén herꞌood wät”,Saaw- hã takerii däk tii. Hajõng nesaa do Saaw-Mo 116 erii wät do paa ahoop paah. Ti hadoo né hẽ, Pꞌop Hagä Do hã tahꞌyy kaꞌeeh do hyb nꞌaa, Pꞌop Hagä Do hã taky nꞌaa etsẽẽ dajëb mahä̃nh tabedëp hyb nꞌaa. Ti hadoo Paw-Ro badꞌoo na-ããj hẽ. Hajõng nesaa do tabahoop. Ti hado né paawä, Pꞌop Hagä Do hã tahꞌyy kaꞌeeh do hyb nꞌaa, dooh Paw-Ro eréd bä Jesus ky nꞌaa hanäm do taherꞌoot doo, tama metëëk doo. näng kerih do hã. Ti hadoo ãã na-ããj hẽ. Ãã wén herꞌoot Jesus ky nꞌaa, ãã hꞌyy kae däk do hyb nꞌaa."
47,4,14,"Ãã herꞌoot ta tii, hahỹỹ dꞌ ãã bahapäh do hyb nꞌaa: Jesus, Takꞌëp Hyb Nꞌaa Jawyk Do ganä wät hanoo doo, ãã na-ããj hẽ da genä bok tanꞌoo bä da Jesus nemuun. Tii bꞌ bë sii hẽ ãã tamahũũm da ta wë, ta matym gó ër tametëëh hyb nꞌaa kä."
47,4,15,"Bë hyb nꞌaa né hẽ sahõnh hẽ ta ti ỹ ahoop doo, baad tabahadoo hyb nꞌaa bë hã. Tii dꞌ tawén dꞌoo Pꞌop Hagä Do ji hã taky enyym do ky nꞌaa gadꞌoo do kahꞌũũm hyb nꞌaa. Tii bä kä, hajõk tsebꞌee da Pꞌop Hagä Do wë, Pꞌop Hagä Do jꞌaa ketsëë däk hyb nꞌaa kä."
47,4,16,"Ti hyb nꞌaa dooh ãã hꞌyy gejë hõm bä. Ãã hub kahäj jëë né paawä, ãã hꞌyyb papuuj hado däg hadꞌyyt hẽ."
47,4,17,"Ãã wén hꞌyy ganejë hõm, kanahën dꞌos hẽ hadoo do ër ahoop do nayyw hẽ tabës do ër hã tabanoo takꞌëp baad hadoo do nahänh doo. Dooh its ti ji ahoop doo, takꞌëp baad hadoo do matym nꞌaa."
47,4,18,"Ti hyb nꞌaa dooh ãã hꞌyyb padäg bä ji hapäh do hã.Dooh badäk hahỹỹ hã ji ahoop do hã rahꞌyyb padäg bä, Paw-Ro hanäng péh. Ji nahapäh do hã ãã hꞌyyb padëëk.Hỹ pong jé ji gadoo do hã rahꞌyyb padëëk, Paw-Ro hanäng péh. Ji hapäh do ahänh. Ji nahapäh doo, dooh tahëëj bä. Tawäd hadꞌyyt hẽ."
47,5,1,"Ër hub papuuj ky nꞌaa hahỹỹhËr hub badäk hahỹỹ bä hanäng do dajëp bä, ti anyy däk ër hapäh, hỹ pong jé ër hub papuuj gawanatsik do Pꞌop Hagä Do mo hajꞌaa. Ajyy mo hajꞌaa nado tii kä. Ti nuuj jé, badäk hahỹỹ bä ër babok nä bä, hejoonh ër hã. Takꞌëp ër karẽn hỹ pong jé hub nꞌaa ër gadoo, ër kahꞌỹỹt ër hub papuuj däg hyb nꞌaa. Tii bä, dooh da ër hub tamaa bä."
47,5,4,"Da hẽ, ta säg gó ër babok nä bä ër ahoop nä. Hejoonh ër hã. Nyy dꞌ ỹ hanäng péh? Ër karẽn ër dejëp ër hub tamah hyb nꞌaa, ỹ hanäng pé gꞌeeh? Dooh. Hỹ pong jé hub nꞌaa ër karẽn paawä nayyw hẽ ër gadoo, dahejꞌëëp do kawareem däk hyb nꞌaa nadajëp do hã kä, edëb hadꞌyyt do hã kä.Hahỹỹ dꞌ Paw-Ro hanäng péh: Tawꞌããts hẽ paawä ji hã, badäk hahỹỹ bä ji bawät nä bä Jesus matëëh. Tii dꞌ tado bä, ji hub dahejꞌëëp do kawareem däk nadajëp do hã."
47,5,5,"Pꞌop Hagä Do né hẽ tii, edëb hadꞌyyt do ër gadoo hyb nꞌaa ër tawén pehuuj wät doo. Ti nuuj jé tanꞌoo däk dó ër hꞌyyb gó ta Sahee, ta jawén hỹ pong jé ër gadoo do metëëh doo. Ti hyb nꞌaa baad ër gahëën hadꞌyyt hẽ ër pooj jé ër gadoo do panꞌaa. Da hẽ ër babok nä bä, dooh Takꞌëp Hyb Nꞌaa Jawyk Do pa ër aboo nä bä ër hapäh."
47,5,7,"Badäk hahỹỹ bä ër babok nä bä, ta hã ër hꞌyy kae hadꞌyyt hẽ, dooh né paawä ji hapëë nä bä ji matym me ji hã taky däng doo."
47,5,8,"Tsebee gó ër gahëën né hẽ ër gadoo do panꞌaa. Takꞌëp ër karẽn paawä ër berét badäk hahỹỹ bä ër babong nä doo, Takꞌëp Hyb Nꞌaa Jawyk Do pa hadꞌyyt ër baboo däk hyb nꞌaa kä."
47,5,9,"Ti hyb nꞌaa tagenꞌaak do hã takꞌëp ër hꞌyyb padëëk, tatsebé hyb nꞌaa ër wë kä. Ta tii hã ër hꞌyyb padëëk, badäk hahỹỹ bä ër hub nꞌaa gó ër babok nä bä, badäk hahỹỹ bä ër hub nꞌaa ër beréd hõm bä na-ããj hẽ né hẽ."
47,5,10,"Tagenꞌaak do hã ër wén hꞌyyb padäg hadꞌyyt hẽ, ër sahõnh hẽ ër da kametä däk do hyb nꞌaa Kristo matym gó ër taky nꞌaa etyy hyb nꞌaa, ji gadoo hyb nꞌaa badäk hahỹỹ hã ër babok nä bä baad hadoo do ji moo wäd wät do mabaj, baad nadoo do ji moo wäd wät do säm na-ããj hẽ."
47,5,11,"Ji Pꞌop Hagä Do gadoo do ky nꞌaa hahỹỹhJi wehꞌëëh né hẽ Takꞌëp Hyb Nꞌaa Jawyk Do baad ãã bahapäh, ti né hẽ ti ji taky nꞌaa etyy do hyb nꞌaa. Ti hyb nꞌaa ãã hꞌyy kahꞌũũm ta wób hã ãã herꞌoot doo, Jesus hã rahꞌyy kaꞌeeh hyb nꞌaa. Baad ãã Pꞌop Hagä Do bahapäh, dooh ỹ ky kenäw bä. Tꞌõp madäk doo me, baad hadoo doo me ỹ bawät Pꞌop Hagä Do hapäh. Bë na-ããj né hẽ bë hapäh tahyb nꞌaa péh."
47,5,12,"Dooh ãã daaj hẽ ãã jꞌaa ketsëë bä pꞌaa hẽnh bë matym gó. Dooh. Jããm hẽ ãã anoo bë hã ta tyw nꞌaa, ãã hyb nꞌaa bë hꞌyy kasabꞌee hyb nꞌaa, bë bahajaa hyb nꞌaa bë ky gadoo jꞌooj hẽ madäk do hã jꞌaa kehetsꞌëë doo, ma matëg oow, tꞌõp ji hꞌyyb gó hanäng do hyb nꞌaa napeet doo. Ãã hꞌyyb mera ta wób redoo bä, na raherꞌood. Pꞌop Hagä Do hyb nꞌaa tii bä ti ãã hꞌyyb mera doo. Baad tado bä ãã hꞌyyb, bë hyb nꞌaa né tii, baad tabahadoo hyb nꞌaa bë hã. Kristo kamahä̃n do ãã tahꞌyyb mahũũm. Hahỹỹ da baad ãã bahapäh: Sét hẽ dajëp sahõnh hẽ sa hyb nꞌaa. Ti hyb nꞌaa sahõnh hẽ dejëp do hadoo.Dooh ji hꞌyy gakog hõm do ky nꞌaa tado bä hahỹỹ hã Paw-Ro herꞌoot doo. Dooh ji hub dajëp do ky nꞌaa tado bä. Hahỹỹ dꞌ tahanäng pé tii: Ër hyb nꞌaa Kristo dajëp nesaa do ër moo bok do säm. Hỹỹ kä, Kristo hã hꞌyy kaꞌeeh doo, ta hã rahꞌyy kata däk do hyb nꞌaa, radejëp do hadoo nesaa do hã. Ti hyb nꞌaa nesaa do ji hꞌyyb säg karẽn do ji ky nadahé wät. Pꞌop Hagä Do Sahee ji hã metëëh do ji ky dahé kän hỹỹ kä. Dooh ji karẽn doo da ji awäd wäd bä tahanäng pé tii, tëg nadꞌëëd is do 15 hã kerii däk doo da."
47,5,15,"Sahõnh hẽ sa hyb nꞌaa tawén dajëp, papuuj ji bawät do gadoo doo, sa hã hẽ ranaboo bong hyb nꞌaa. Kristo hã, sa hyb nꞌaa dajëp do hã, sa hyb nꞌaa ganä wät do hã kä rababoo däg kän hyb nꞌaa kä."
47,5,16,"Ti hyb nꞌaa, hỹỹ kä dooh ãã da hadoo do ãã hyb nꞌaa hũũm wäd bä Pꞌop Hagä Do nahapäh do sa da hadoo do rahyb nꞌaa hꞌũũm doo da. Pꞌop Hagä Do nahapäh doo da né paawä Kristo ỹ hyb nꞌaa hũũm wät paah,Ta hã Jesus kasee do pooj jé, ajꞌyy ub Jesus, Paw-Ro edꞌoo. dooh tii da ỹ adoo wäd bä."
47,5,17,"Kristo hã hꞌyy kata däk doo, papuuj däg tii kä. Gawatsig hõm ji hꞌyyb säg hejój. Papuuj däg ji hỹỹ kä."
47,5,18,"Pꞌop Hagä Do hanaa sahõnh hẽ ta tii. Ti né hẽ ti Pꞌop Hagä Doo, Kristo hyb nꞌaa pꞌaa hẽnh ta wë ër tagadoo doo, ta majĩĩ ër nahado wät hyb nꞌaa, ta najiis ër bahado däk hyb nꞌaa kä. Pꞌop Hagä Do anoo ãã hã, ta wób ãã maherꞌoot hyb nꞌaa ta ti ky nꞌaa hanäm doo. Hahỹ ti ta ky nꞌaa: Kristo hyb nꞌaa Pꞌop Hagä Do gadoo ta wë badäk hahỹỹ hã habong doo, ta majĩĩ ranado bong hyb nꞌaa, ta najiis rabahado padëëk hyb nꞌaa kä. Dooh tetsén wäd bä sa hã nesaa do ramoo bok doo. Tamabaan hõm kän. Ti tamejũũ ãã hã, ji tagadoo do ky nꞌaa ãã baherꞌood hõm hyb nꞌaa kä ta wób sa hã."
47,5,20,"Ti hyb nꞌaa Kristo rod nꞌaa ããh. Ta mejũũ do ããh. Ãã herꞌoot do hã Pꞌop Hagä Do bë tamaherꞌoot. Kristo ky gabuuj gó takꞌëp ãã betsẽẽ bë hã, bë banoo hyb nꞌaa bë Pꞌop Hagä Do hꞌyyb wareem ta wë, ta najiis bë bahado padëëk hyb nꞌaa kä."
47,5,21,"Kristo, tabadꞌop hẽ nesaa do moo nawät doo, nesaa do ër moo bok do säm tabahado däk Pꞌop Hagä Do anꞌoo bä, Kristo hyb nꞌaa baad hadꞌop ër bahado padëëk hyb nꞌaa kä Pꞌop Hagä Do matym gó."
47,6,1,"Ti hyb nꞌaa kä, Pꞌop Hagä Do masa nꞌaa ãã bahadoo do hyb nꞌaa, takꞌëp ãã betsẽẽ bë hã, daap hẽ bë ganadoo hyb nꞌaa Pꞌop Hagä Do anoo doo, bë hã taky enyym doo."
47,6,2,"Tii da ỹ wén herꞌoot, hahỹỹ da ta kyy kerih doo gó Pꞌop Hagä Do herꞌoot do hyb nꞌaa:Bë maa newë baad ub! Da hẽ né kä ji tagadoo do noo gó kä. Da hẽ né kä ji tabedꞌëëp do noo gó kä."
47,6,3,"Baad ub Paw-Ro rababok hejoonh do rahob né paawä ky nꞌaa hahỹỹhDooh ãã moo bong pé ta wób hꞌyyb hewaat péh, Pꞌop Hagä Do ky nꞌaa hanäm do ãã maherꞌoot do raky nꞌaa narejãã hyb nꞌaa. Pꞌop Hagä Do karom ãã bahadoo do hyb nꞌaa, sahõnh hẽ sa hã ãã metëëh nyy da takꞌëp hꞌyyb jawyk doo me baad ub ãã babok, baad nadoo do ãã ahob bä, ãã wë badoh do ãã ahob bä, dooh ãã adꞌoo pé né paawä,"
47,6,5,"ãã rahewyh bä, ãã radewäts bë bä, hajõk do rakamajẽ bä ãã hã, takꞌëp ãã moo bok do hã, ty jawyk do ãã ahob bä, ãã basaah bä na-ããj né hẽ."
47,6,6,"Dooh ãã moo boo bä nu meby nꞌaa näng doo. Kristo ky nꞌaa ãã hapäh. Ãã hꞌyy kanejä̃g. Ta wób wë ãã ky enꞌyym. Pꞌop Hagä Do Sahee ãã tahꞌyyb mahũũm. Baad ub, tꞌõp madäk doo me ãã kamahä̃n ta wób."
47,6,7,"Baad hadoo do ãã herꞌoot. Pꞌop Hagä Do hejój gó ãã babok. Pꞌop Hagä Do karẽn doo da ji bawät doo, ãã kuman hadoo. Tii me ãã kamejꞌoonh. Tii me ãã mesoo."
47,6,8,"Pꞌop Hagä Do wë ãã moo bok ãã rawehꞌëëh bä, ãã rawanehëë bä na-ããj hẽ. Pꞌop Hagä Do wë ãã moo bok baad raherꞌood bä ãã ky nꞌaa, ãã raky nꞌaa rejã bä na-ããj né hẽ. Ta wób mä ãã wedii, ta wób sa hã. Ti hadoo né hẽ baad hadoo do ky nꞌaa ãã herꞌoot."
47,6,9,"Ãã ky nꞌaa netsä né paawä ta wób sa hã, Pꞌop Hagä Do baad ãã tabahapäh. Dajëb gó ãã baboo né paawä, ãã edëp näh. Ãã rahewyh né paawä, dooh ãã dejëb bä."
47,6,10,"Hꞌyy katón nꞌaa näng né paawä, ãã tsebee hadꞌyyt hẽ. Ãã kasuud its né paawä, hajõk do hã ãã banoo hajõng baad hadoo doo.Dooh dajẽẽr tado bä ti ta wób sa hã ranoo doo. Jesus ky nꞌaa hanäm do Paw-Ro maherꞌoot do ragado bä, hꞌyyb nꞌyym doo, hꞌyyb tym nadajëp do Pꞌop Hagä Do pa ragadoo. Ti ky nꞌaa né tii. Dooh né paawä ãã wë hanäng péh, ti anyy hadꞌyyt hẽ Pꞌop Hagä Do karẽn do ãã wë."
47,6,11,"Baad bë ãã maherꞌoot najis haa, Korĩn buuj. Dooh ãã jejën bä ãã hꞌyyb. Takꞌëp bë ãã kamahä̃n né hẽ. Ãã nado bë hã kasaë doo. Bë ti kasaë ãã hã. Ji taah ji maherꞌoot doo da né hẽ ỹ maherꞌoot bëëh: Ỹ karẽn paawä bë ỹ kamahä̃n doo da bë kamahä̃n ỹỹh."
47,6,14,"Dooh séd hã ji hꞌyyb hedo bä Jesus hã hꞌyy kanaꞌeeh do sa hã ky nꞌaa hahỹỹhTawꞌããts hẽ bë kamekuuj manäh, tawꞌããts hẽ séd hã bë hꞌyyb hedo manä Jesus hã hꞌyy kanaꞌeeh do sa hã. Tii dꞌ ỹ wén herꞌoot, dooh séd gó tanu dëë bä baad hadꞌop do ji moo wät doo, Pꞌop Hagä Do mejũũ do ji ky nadaheeh do hã. Dooh tanu dëë bä ta bag gadagyp do hã."
47,6,15,"Séd hꞌyyb nahedoo Kristo, Nesaa Do Yb daheeh. Séd hꞌyyb nahedoo Jesus hã hꞌyy kaꞌeeh doo, Jesus hã hꞌyy kanaꞌeeh do daheeh."
47,6,16,"Dooh tahaja bä séd hã rahꞌyyb hedo bä Pꞌop Hagä Do tób nꞌaa, kabarii daheeh. Ër tii, Pꞌop Hagä Do hedëb hadꞌyyt do tób nꞌaa hadoo. Ta daaj né hẽ Pꞌop Hagä Do herꞌoot ta tii. Hahỹỹ da ta kyy kerih doo gó taky däng ji hã:"
47,6,17,"“Ti hyb nꞌaa, bë anä da hã ỹ hꞌyy kanaꞌeeh do sa mahang naa.Tawꞌããts hẽ da tsyt hẽ bë babok”, näng mä Takꞌëp Hyb Nꞌaa Jawyk Do kyyh.“Baad bë kanä baad nadoo do mahä̃nh, tii bä da bë ỹ gadoo”, , 41 näng mäh."
47,7,1,"Najis haa, ër hã ta ti taky nꞌaa enooh do hyb nꞌaa, tawꞌããts hẽ ër enyyw hõm ër hã rejãã doo, ër hꞌyyb rejãã do na-ããj hẽ. Pꞌop Hagä Do ër wehꞌëëh do hyb nꞌaa, tawꞌããts hẽ ër kanꞌoo däg hadꞌyyt hẽ ta hã, tsyt hẽ, ta wë hadꞌyyt ër babok hyb nꞌaa kä. Paw-Ro tsebé do ky nꞌaa hahỹỹhTawꞌããts hẽ paawä baad bë kamahä̃n ããh! Dooh baad nadoo do ãã moo boo bä sa hã. Dooh ãã rejã bä sa hã. Dooh ãã wadꞌii bä sa hã."
47,7,3,"Bë ỹ ky nꞌaa etyy do hyb nꞌaa nado ti ỹ wén erih. Ỹ herꞌood däk né paa baad bë ãã kamahä̃n. Bë ãã kamahä̃n hadꞌyyt hẽ ër bedëp bä, ër dejëb bä na-ããj hẽ."
47,7,4,"Ỹ hapäh bë gadoo ỹ herꞌoot doo. Ti hyb nꞌaa neỹỹm doo me bë ỹ maherꞌoot. Bë hyb nꞌaa ỹ kasabꞌee. Takꞌëp ỹ hꞌyyb nyyw däg kän, ỹ tsebee kän. Sahõnh hẽ baad nadoo do ãã ahob né paawä, takꞌëp ỹ hꞌyy gadajang."
47,7,5,"Masedonija häj nꞌaa bä ãã kaja hõm noo gó, dooh kamehꞌããk do ãã hã. Jé padꞌyyt naa ji hꞌyyb panasꞌëëh do kejäk ãã wë. Ãã wë ta wób rahꞌyy kawereem. Ãã hꞌyyb gó hꞌyy katón badäk."
47,7,6,"Ti hadoo né hẽ, Pꞌop Hagä Doo, hꞌyy ketón do hꞌyyb enꞌyym doo, ãã tahꞌyyb enꞌyym Tiit kajaa do hã, bë wë tabewäd nä do jawén paa bä. Tiit kajaa do hadꞌyyt nado ỹ tahꞌyyb enꞌyym doo. Ỹ wén hꞌyy gadajang, ỹ wén hꞌyyb nyyw däk na-ããj hẽ, Tiit mä bë hꞌyyb enꞌyym, tanooh. Takꞌëp mä ỹ bë hyb nꞌaa esee, tanooh. Takꞌëp mä bë hꞌyy ketón bong baad nadoo do bë mahang hawäd wät do hyb nꞌaa. Takꞌëp mä bë hꞌyyb tsebꞌee wë ỹỹ, näng ta kyyh. Ti hyb nꞌaa kä, takꞌëp ỹ wén tsebee kän hỹỹ kä."
47,7,8,"Pooj jé bë ỹ ma erih do hã bë hyb nꞌaa tón boo né paawä, dooh ỹ tꞌyyd kamehĩĩn bä tii da bë ỹ ma erih do hã. Pooj jé dó ỹ tꞌyyd kamehĩĩn dó ỹ erih do bë hyb nꞌaa tón bong tanꞌoo bä ỹ bahapäh bä, banadawëd né paawä bë hꞌyy ketꞌoon doo. Tii dꞌ tahado né paawä, ỹ hꞌyy gadajaa kän hỹỹ kä. Bë hyb nꞌaa tón do hyb nꞌaa nado ỹ wén hꞌyy gadajaa kän. Ỹ wén hꞌyy gadajang, bë hyb nꞌaa tón do hyb nꞌaa bë tꞌyyd kamehĩĩn bong baad nadoo do hã. Bë hyb nꞌaa tón do Pꞌop Hagä Do gadoo. Ti hyb nꞌaa kä, dooh nesaa pé ãã moo boo bä bë hã bë ỹ ma erih doo me. Series, "
47,7,10,"Ji hꞌyy katón do Pꞌop Hagä Do gadoo doo, ji hꞌyy kawareem baad hadoo do wë tanꞌoo bä. Baad hadoo do wë ji hꞌyy kawareem doo, ji hꞌyyb tym tabedꞌëëp tanꞌoo bä kä. Ti hyb nꞌaa dooh ji jesyg bä ta ti hedoo do ji hꞌyy katón doo. Ji gadoo né hẽ. Badäk hahỹỹ hã habong do Pꞌop Hagä Do hã hꞌyy kanaꞌeeh do rahꞌyy katón doo, ji hꞌyyb tym dajëp tanꞌoo bä.Tii dꞌ tawén hadoo, sa hꞌyyb kawanareem do hyb nꞌaa. Ta ti hedoo do ji hꞌyy katón doo, dooh tanꞌoo bä ji tꞌyyd kamehĩĩn hyb nꞌaa nesaa do ji moo wäd wät do hã."
47,7,12,"Pooj jé bë ỹ ma erii wät doo, pooj jé bë gadoo doo, ajꞌyy nesaa do moo wät do hadꞌyyt hyb nꞌaa nado ỹ wén erii wät. Ta ti ajꞌyy hꞌyyb rejã däk do hyb nꞌaa hadꞌyyt nado hyb nꞌaa na-ããj hẽ. Ta ti bë ỹ wén ma erii wät paah, bë hꞌyy kadawꞌuuh hyb nꞌaa, bë hꞌyyb baad hadoo do bë metëëh hyb nꞌaa kä ãã wë Pꞌop Hagä Do matym gó. Ti hyb nꞌaa dooh ãã hꞌyy ketón boo bä. Ãã hꞌyyb tsebꞌee.Ỹỹ. Dooh ãã hꞌyy ketón boo bä. Ãã hꞌyyb nyyw padëëk né hẽ. Takꞌëp ãã tsebee na-ããj hẽ takꞌëp Tiit hꞌyy gadajaa kän ãã bahapäh do hyb nꞌaa. Tiit wén hꞌyy gadajang, bë sahõnh hẽ bë hꞌyyb enꞌyym do hyb nꞌaa ta hã."
47,7,14,"Bë ỹ jꞌaa etsë paa Tiit hã. Ỹ herꞌoot doo da né hẽ bë ky nꞌaa, ti né hẽ bë metëëh Tiit hã. Dooh ỹ bë nu meby bä. Te hub né hẽ sahõnh hẽ bë ỹ maherꞌood wät doo. Bë hyb nꞌaa ỹ jꞌaa etsë doo, te hub né hẽ na-ããj hẽ kametä däk hỹỹ kä."
47,7,15,"Ta bahä̃nh Tiit bë takamahä̃n kän tahyb nꞌaa newë bä nyy da baad bë ky daheeh ta kyyh, baad bë gadoo bë mahang, bë hꞌyyb eỹỹm doo gó bë wehꞌëëh ta hã."
47,7,16,"Ỹ hꞌyy gadajang, bë hã baad ji hajaa ji hꞌyyb eh hyb nꞌaa."
47,8,1,"Ji etsëëh do ky nꞌaa hahỹỹhHỹỹ kä wakãn haa hedoo doo, ãã karẽn bë ãã maherꞌoot nyy da Kristo hã hꞌyy kaꞌeeh do Masedonija häj nꞌaa bä habong do rabadꞌoo Pꞌop Hagä Do ky enyym do sa hꞌyyb gó hawät do anꞌoo bä."
47,8,2,"Takꞌëp nesaa do rahob né paawä, takꞌëp ratsebé. Takꞌëp ratsebé do hyb nꞌaa takꞌëp ramasa sa wë hanäng doo me. Takꞌëp rabetsëëh, kasuud its né paawä."
47,8,3,"Baad bë ỹ maherꞌoot sa ky nꞌaa. Rahajaa do pénh né hẽ rabanoo. Ti bahä̃nh rabanoo, rahajaa do bahä̃nh. Sa hꞌyyb gó naa, sa daaj hẽ né hẽ ti takꞌëp rabetsëëh. Retsꞌẽẽ hadꞌyyt hẽ ãã hã, ãã banoo hyb nꞌaa ramasa hyb nꞌaa Kristo karapee Judah häj nꞌaa bä habong doo. Baad ub sa hã ti ji masa doo."
47,8,5,"Ãã hyb nꞌaa newëë do bahä̃nh rabadꞌoo. Sa daaj hẽ rakanꞌoo däg pooj jé Takꞌëp Hyb Nꞌaa Jawyk Do karẽn do ramoo bok hyb nꞌaa, ãã karẽn do na-ããj hẽ. Pꞌop Hagä Do karẽn doo da né hẽ ji hã, tii da rabadꞌoo."
47,8,6,"Ti hyb nꞌaa kä takꞌëp ãã betsẽẽ Tiit, pooj jé du doo do bë tahꞌyyb mahũũm dajẽẽr masa nꞌaa bë ataa do hã, bë tahꞌyyb mahũũm pꞌaa hẽnh, ta ti bë masa do dajẽẽr nꞌaa takaja däk hyb nꞌaa."
47,8,7,"Takꞌëp bë gado däk baad hadoo doo: Takꞌëp bë hꞌyy kaꞌeeh. Takꞌëp bë bahajaa bë baherꞌoot Pꞌop Hagä Do ky nꞌaa. Baad bë bahapäh ji hã Pꞌop Hagä Do karẽn doo. Takꞌëp bë hꞌyy kahasꞌããp baad hadoo do bë moo bok hyb nꞌaa. Takꞌëp ãã bë kamahä̃n. Ti hyb nꞌaa, ỹ karẽn paawä takꞌëp na-ããj hẽ bë banoo ta wób ji masa doo. Tawꞌããts hẽ ti ji hỹỹj hedoo do ji masa doo."
47,8,8,"Dooh bë ỹ mejõ bä ta wób bë masa hyb nꞌaa. Jããm hẽ ỹ karẽn bë ky nꞌaa napäh nyy da sa hꞌyyb hedoo doo me ta wób ramasa sa da hadoo doo, bë na-ããj hẽ baad bë kamahä̃n bë da hadoo do bë metëëh hyb nꞌaa."
47,8,9,"Tawꞌããts hẽ paawä ta wób bë masaa, bë hapäh do hyb nꞌaa nyy da ër Wahë Nꞌaa Jesus Kristo badꞌoo do paah. Taky enyym do hyb nꞌaa ji wë, sahõnh hẽ ta wë anyy wäd né paawä, kasuud is tabahado däk bë hyb nꞌaa, takꞌëp baad hadoo do bë wë tabanyy däk hyb nꞌaa kä Pꞌop Hagä Do matym gó."
47,8,10," Ta baab tabëëj hõm do hã, bë né ti jããm pooj jé dajẽẽr hatꞌaa do du dꞌoo doo. Bë né ti pooj jé karꞌẽẽn masꞌaa doo. Ti hyb nꞌaa, hã ỹỹ tawꞌããts hẽ tsebé doo gó bë du doo doo da né hẽ bë bahajaa hỹỹ kä bë du doo do paah. Tawꞌããts hẽ bë hajaa do bë anoo."
47,8,12,"Bë hꞌyyb nꞌoo bä, Pꞌop Hagä Do gadoo da bë hajaa do bë anoo doo. Dooh Pꞌop Hagä Do gahëën bä bë hã bë wë badoh doo."
47,8,13,"Dooh ãã karẽn bä ta wób hã bë banoo do hyb nꞌaa, bëë kä ti hahoop badoh doo. Ãã karẽn paawä séd demuun tabanäng sahõnh hẽ sa wë. Da hẽ bë wë hanäng do masa sa hã. Ta jawén bë wë tananyy bä, bë dꞌ ramasaa kän ta mabaj. Tii bä kä, séd demuun tabanäng sahõnh hẽ sa wë."
47,8,15,Tii dꞌ tabaherꞌoot Pꞌop Hagä Do kyy kerih do hã:
47,8,16,"Pꞌop Hagä Do ỹ jꞌaa etsë Tiit hã tabanoo do hyb nꞌaa bë tahyb nꞌaa esee bë ỹ hyb nꞌaa esee do hadoo da. Tiit gadoo ãã etsẽẽ do ta hã, bë wë tabahõm hyb nꞌaa. Takꞌëp tahꞌyyb hedoo bë wë tabegꞌããs hyb nꞌaa. Ta hã ãã eaanh do pooj jé, ta daaj hẽ tahyb nꞌaa newë däk bë wë tabahõm hyb nꞌaa."
47,8,18,"Tiit sii ãã mejũũ da ãã hỹỹj ky nꞌaa hadoo do jé padꞌyyt hẽ Jesus hã hꞌyy kaꞌeeh do mahang ky nꞌaa etsëëh doo, Jesus ky nꞌaa hanäm do hã tamoo wät do hyb nꞌaa."
47,8,19,"Jesus hã hꞌyy kaꞌeeh do jé padꞌyyt hẽ kahetꞌaa do rasëëw hõm ta ti hỹỹj ky nꞌaa hadoo doo, ãã tabahada hyb nꞌaa Jerusarẽnh hẽnh dajẽẽr kata däk do ãã tajooh bä kä. Ta ti sa masa nꞌaa ãã tajooh Takꞌëp Hyb Nꞌaa Jawyk Do ãã wehꞌëëh hyb nꞌaa, baad ãã karẽn ãã masa ër wakããn Jesus hã hꞌyy kaꞌeeh doo, ãã metëëh hyb nꞌaa na-ããj né hẽ."
47,8,20,"Ãã hỹỹj hedoo do ãã dꞌ rahada, ta wób daap rahꞌyy genä mahä̃nh dajẽẽr ãã mahũũm do hã. Baad ãã matakëë, baad hadoo do ãã moo bok hyb nꞌaa Takꞌëp Hyb Nꞌaa Jawyk Do matym gó, ajyy sa matym gó na-ããj hẽ."
47,8,22,"Tiit sa sii ãã mejũũ nä ãã hỹỹj seeh. Hajõõ nuu me ãã mety däk tii. Baad tahꞌyyb hedo hadꞌyyt hẽ ta wób tamasa hyb nꞌaa. Baad bë hã tahꞌyyb ee däk do hyb nꞌaa, takꞌëp tahꞌyyb hedo däk dajẽẽr bë bataa do hã bë tamasa hyb nꞌaa."
47,8,23,"Tiit hã kä, hëp ỹ hata ti bë hã ỹ moo wät do hã. Jesus hã hꞌyy kaꞌeeh do jé padꞌyyt hẽ kahetꞌaa do mejũũ do ta wób, ajyy Tiit hadꞌaa doo. Kristo rawehꞌëëh do tii."
47,8,24,"Ti hyb nꞌaa kä, tawꞌããts hẽ kamahä̃n gó bë gadoo bë wë rakajaa bä kä. Tawꞌããts hẽ bë metëëh ta wób Jesus hã hꞌyy kaꞌeeh do jé padꞌyyt habong doo, dooh daap hẽ tado bä bë ãã jꞌaa etsë doo."
47,9,1,"Dooh hyb nꞌaa bë ỹ ma erih pé Jesus hã hꞌyy kaꞌeeh do Jerusarẽnh bä habong do bë masa do ky nꞌaa hã. Ỹ hapäh né hẽ nyy da takꞌëp bë hꞌyy karẽn ta wób bë masa. Bë ỹ jꞌaa etsë paa Masedonija häj nꞌaa bä habong do ër wakããn hedoo do sa matym gó. Pꞌooj ub ta baab tabëëj hõm do hã, bëëh, hëëj Akaja häd näng do babuuj,Akaja häj nꞌaa bä Korĩn panang badäk. bë du doo bë karẽn bë masa doo, näng këh ỹ sa hã. Hajõk Masedonija häd näng do häj nꞌaa babuuj ër wakããn hedoo doo, raky nꞌaa napäh bä baad bë karẽn bë masa ta wób, ti na-ããj hẽ rahꞌyyb hedo padëëk ramasa hyb nꞌaa."
47,9,3,"Ta wób bë karẽn bë masa ỹ hapëë né paawä, ỹ mejũũ Tiit ta hataa daheeh bë wë, bë ramasa hyb nꞌaa dajẽẽr bë bataa do hã, ta ti hã bë ỹ jꞌaa etsë do paa daap tanadoo hyb nꞌaa, ỹ kajaa do pooj jé bë hꞌyyb bë matakä däk hyb nꞌaa. Ër hỹỹj hedoo do wób, Masedonija häj nꞌaa buuj, si ỹ rakajaa bä bë wë, ỹ dꞌ nu mebyy wät da bë nahaja nä bä, dajẽẽr bë nata nä bä, baad bë ky nꞌaa ỹ herꞌood wät do paa hyb nꞌaa. Bë na-ããj né da bë nu mebyy bong sa wë, bë nahaja nä bä."
47,9,5,"Ti hyb nꞌaa ỹ hyb nꞌaa newë däk, tawꞌããts hẽ ta ti ajyy ỹ mejũũ ãã pooj jé, bë ramasa hyb nꞌaa, kamasa do dajẽẽr nꞌaa bë bataa hyb nꞌaa, bë ky kajäk do paah. Tii bä, kaja däk da ãã pooj jé. Bë etsëëh do metëë nꞌaa däg ti ta tii kä, bë ramejũũ do hyb nꞌaa nado."
47,9,6,"Bë hyb nꞌaa newë hahỹỹh: Kanahën dꞌos hẽ hejoom doo, kanahën dꞌos hẽ ta ag tabataa ẽnh. Hajõng hejoom doo, hajõng né ta ag tataa.Ji ejoom do ky nꞌaa gó Paw-Ro maherꞌoot ji masa do ky nꞌaa. Tawꞌããts hẽ ji etsëëh. Baad ub Pꞌop Hagä Do banoo hetsꞌëëh do sa hã."
47,9,7,"Tawꞌããts hẽ sahõnh hẽ bëëh, bë banoo bë hꞌyyb gó bë hꞌyy kajäk doo. Tawꞌããts hẽ dooh bë anꞌoo bä bë hꞌyyb nanoo doo me. Bë ramejũũ do hyb nꞌaa nado bë banoo. Bë daaj hẽ bë banoo. Ta ti ỹ wén erih, Pꞌop Hagä Do kamahä̃n do hyb nꞌaa tsebee gó hanoo doo."
47,9,8,"Pꞌop Hagä Do hajaa bë hã tabanoo sahõnh hẽ baad hadoo doo, tabanyy hadꞌyyt hyb nꞌaa sahõnh hẽ bë karẽn doo, tamadꞌaak hyb nꞌaa, sa wë bedoh do bë masa hyb nꞌaa. Hahỹỹ da Pꞌop Hagä Do kyy kerih do paa hetsꞌëëh do sa ky nꞌaa hã:"
47,9,10,"Pꞌop Hagä Doo, joom jóm hã ta joom tym hanoo doo, ji waa hanoo do na-ããj hẽ, bë hã da tabanoo hajõng bë ma, ta tii me takꞌëp bë masa hyb nꞌaa wë bedoh do sa hã."
47,9,11,"Hajõng hedoo pé da tabanoo bë hã, bë betsëh hadꞌyyt hyb nꞌaa. Pꞌop Hagä Do rajꞌaa etsë da, sa hã bë anoo do ãã tajooh bä sa wë."
47,9,12,"Ta ti bë masa do tamasa da Jesus hã hꞌyy kaꞌeeh do Jerusarẽnh bä habok do sa wë bedoh doo. Takꞌëp Pꞌop Hagä Do ratsebé da, bë masa do anꞌoo bä da. Pꞌop Hagä Do hã rajꞌaa etsë da. Pꞌop Hagä Do rawén jꞌaa etsë da, baad bë ky daheeh Kristo panyyg hanäm do bë hꞌyy kahaꞌeeh bë hanäk doo, bë masa do metëëh do hyb nꞌaa. Pꞌop Hagä Do rajꞌaa etsë na-ããj da, sa hã, ta wób sa hã na-ããj hẽ bë betsëëh do hyb nꞌaa."
47,9,14,"Takꞌëp kamahä̃n gó bë da raky nꞌaa etsẽẽ Pꞌop Hagä Do hã, Pꞌop Hagä Do ky enyym do hyb nꞌaa bë wë, sa hã bë wén masa."
47,9,15,Pꞌop Hagä Do hã ãã jꞌaa etsë ër matym nꞌaa takꞌëp hanäm do ër hã tanoo do hyb nꞌaa. Takꞌëp baad ub tii. Ti hyb nꞌaa dooh ji kyy pé ta ky nꞌaa ji herꞌood bä.
47,10,1,"Paw-Ro ky gadoo ta hã ky sëm do ky nꞌaa hahỹỹhỸ eỹỹm do mꞌ bë mahang ỹ bawät bä, näk mä ta wób sa kyyh. Dawëë ỹ bawät bä kä, ỹ neỹỹm kä ỹ erih do hã, näk sa kyyh, ỹ ranu merꞌoot bä. Ỹ né hẽ, Paw-Ro, Kristo ji tahꞌyyb enꞌyym do kyy gó, ji hã ky enyym do kyy gó, takꞌëp ỹ hꞌyy kahꞌũũm bë hã, pꞌaa hẽnh bë ỹ bahehëën bä kä, bë anꞌoo manä kyyh takꞌëp hadoo doo me ỹ gadoo hyb nꞌaa ỹ nu merꞌoot doo. Pꞌop Hagä Do nahapäh do hꞌyyb karẽn do jawén habok doo da ãã babok, näk ãã nu merꞌoot do sa kyyh. Kyyh takꞌëp hadoo doo me da ỹ gadoo tii, ỹ hꞌyyb däng."
47,10,3,"Badäk hahỹỹ bä ãã baboo né paawä, dooh ãã kamety bä sa hã badäk hahỹỹ hã habong do Pꞌop Hagä Do nahapäh do rabahedꞌoo doo da sa majĩĩ hã. Ãã kuman ãã kametyy doo, dooh badäk hahỹỹ hã habong do kuman tahado bä. Dooh. Pꞌop Hagä Do hejój me ãã gawatsꞌiik sa mejój. Ãã gawatsꞌiik rahyb nꞌaa newëë doo, rahꞌũũm doo, sahõnh hẽ hꞌyy kasabꞌee do hewaat do Pꞌop Hagä Do rabahapäh nanoo doo. Sahõnh hẽ ji hyb nꞌaa newëë do ãã no nꞌaa masoo hadoo, ji majĩĩ ji no nꞌaa masoo doo da, ãã meduuk ỹ hanäng péh, ji hꞌyyb ky daheeh hyb nꞌaa kä Kristo."
47,10,6,"Baad bë ky dahé däg bä kä, ãã nabuuj gedoo da ky nadahꞌeeh nä doo."
47,10,7,"Tawꞌããts hẽ bë hyb nꞌaa matakä wyt ta maab hadoo doo!Wyt ta maab hadoo do hã rahyb nꞌaa matakä bä, tii bä dooh ragado bä paawä ma matëg oow. Tii bä Paw-Ro Jesus mejũũ do hehꞌäät ub rahapäh paawä. Hꞌyy kasabꞌee doo gó, “Ãã ti Kristo karapee” hanäk doo, tawꞌããts hẽ hahỹ rahyb nꞌaa newëë: Ãã na-ããj hẽ Kristo karapee. Dooh ãã bahä̃nh rado bä."
47,10,8,"Ta bahä̃nh ỹ hꞌyy kasabé bä paawä, ta hyb nꞌaa jawꞌyyk do Takꞌëp Hyb Nꞌaa Jawyk Do anoo do hyb nꞌaa ãã hã, dooh hyb nꞌaa ỹ nu mebyng péh. Ta hyb nꞌaa jawꞌyyk do ãã hã tabanꞌoo däk, bë hꞌyy kaꞌeeh do kahꞌũũm ãã anoo hyb nꞌaa, bë ãã rejãã hyb nꞌaa nado. Bë ỹ ma erih doo me, bë ỹ eꞌỹỹm do hyb nꞌaa nado. Tii dꞌ bë hyb nꞌaa newë manäh."
47,10,10,"Hahỹỹ da sa kyyh ỹ ranu merꞌoot bä: “Takꞌëp ji tamejũũ. Ky nꞌaa jawꞌyyk doo gó, kejỹỹk doo gó Paw-Ro ji tama erih. Tii bä ji mahang tawäd bä, nahejooj däg its. Dooh baad herꞌoot do tado tii”, näk. Ta tii dꞌ herꞌoot do tawꞌããts hẽ tahyb nꞌaa newëë hahỹỹh: Dawëë ãã babok bä ãã erih doo da, tii da na-ããj ãã badꞌoo bë mahang ãã aboo däg bä pꞌaa hẽnh."
47,10,12,"Dooh ỹ haja bä “sa da ỹ hado bä” ỹ noo bꞌäts, sa hã hẽ jꞌaa kehetsꞌëë doo. Dooh ỹ haja bꞌäts sa hã hẽ ỹ kamety bꞌäts.Paw-Ro ejꞌees doo gó tabehꞌũũm. Tii da tawén edoo, sa hã hẽ rajꞌaa etsë do hyb nꞌaa. Paw-Ro bahä̃nh mä rahyb nꞌaa jawyk sa nooh. Sa hã hẽ rakametyy doo, sa hã hẽ rahegꞌããs do ny hadoo do sa bahä̃nh hadoo doo, hꞌyy gatemah ti tametëëh."
47,10,13,"Ãã hã kä, dooh ta bahä̃nh ãã kasabé bä. Dooh ãã kasabé bä ãã hã Pꞌop Hagä Do nanoo do hã. Jããm hẽ ãã kasabꞌee ãã hã Pꞌop Hagä Do anoo do hã ãã moo bok hyb nꞌaa. Bë panang bä na-ããj hẽ tabanoo ãã moo bok hyb nꞌaa."
47,10,14,"Ãã hã Pꞌop Hagä Do anoo do bahä̃nh nado ãã baboo däk. Ãã tii, pooj jé bë wë kajꞌaa doo, Kristo ky nꞌaa hanäm do bë hã maherꞌoot doo. Dooh na-ããj hẽ ãã kasabé bä ta wób ramoo bok do hã. Hahỹ ti ãã karẽn doo: Bë hꞌyy kaꞌeeh do kahũũm bä kä, ãã karẽn ãã moo bok do takꞌëp takahꞌũũm na-ããj hẽ,"
47,10,16,"panang wób hẽnh, bë panang bahä̃nh Jesus ky nꞌaa hanäm do ãã maherꞌoot hyb nꞌaa kä, ta wób ranaherꞌoot nä bä. Dooh ãã karẽn bä ãã kasabé bä ta wób ramoo bok do hã, sa hã Pꞌop Hagä Do anoo doo hẽnh."
47,10,17,"“Jé hꞌyy kasabꞌee doo, tawꞌããts hẽ Takꞌëp Hyb Nꞌaa Jawyk Do hã takasabꞌee.”"
47,10,18,"Ta hã hẽ hꞌyy kasabꞌee do nado ti Takꞌëp Hyb Nꞌaa Jawyk Do gadoo doo. Takꞌëp Hyb Nꞌaa Jawyk Do jꞌaa etsë doo, ti né ti ta wë tagadoo doo."
47,11,1,"“Jesus mejũũ do ỹỹh” daap hanäk do ky nꞌaa hahỹỹhBë badoo däk doo da ỹ karẽn paawä bë gadoo nä hãd hꞌyy gatamah do herꞌoot doo da ỹ erꞌood bä.Dooh Paw-Ro genaag bä ta daaj hẽ tahꞌyy kasabé bä. Ti hyb nꞌaa, hãd hꞌyy gatamah do herꞌoot doo da ỹ erꞌood bä , tawén näng. Ta daaj hẽ tahꞌyy kasabꞌee, Korĩn buuj sa hã tametëëh hyb nꞌaa ma matëg oow rawedii sa hã."
47,11,2,"Takꞌëp bë ỹ kamahä̃n do hyb nꞌaa ỹ karẽn bë gadoo tii. Pꞌop Hagä Do hanaa ji kamahä̃n doo me né hẽ bë ỹ kamahä̃n. Ti hyb nꞌaa, dooh ỹ anꞌoo bä bë rawadꞌii. Maruus ajꞌyy manepäh nä do baad hawät do hadoo bëëh. Maruus yb hadoo ỹỹh. Bë ỹ haëëj däk do hadoo sét ub ajꞌyy hã, Kristo hã, bë patug hadoo tabahadoo hyb nꞌaa da."
47,11,3,"Ti hadoo né hẽ, ky kenꞌyym doo gó bë da rawedii ỹ jeỹỹm, jããm hẽ sét hã, Kristo hã baad bë hꞌyyb nadäg wät hyb nꞌaa, Ewa awꞌyy wadꞌii wät do paa hadoo da."
47,11,4,"Tii dꞌ ỹ wén herꞌoot, Jesus ky nꞌaa seeh, ãã ma metꞌëëg wät do nadoo do raherꞌood bä, ti nayyw hẽ bë gadoo. Nayyw hẽ na-ããj hẽ bë gadoo sahee seeh, bë gado däk do paa nadoo doo. Nayyw hẽ bë gadoo panyyg seeh, bë ãã panäk do nadoo doo."
47,11,5,Dooh né hẽ Jesus ky nꞌaa rod sa bahä̃nh redꞌoo do sa yd jé ỹỹh.
47,11,6,"Dooh né paawä takꞌëp herot do tado ỹỹh, hajõng ỹ hajaa do ỹ hapäh doo. Hajõõ nuu me né hẽ ỹ metä wät ti bë hã."
47,11,7,"Bë säm noo do hyb nꞌaa nado ỹ herꞌoot do Pꞌop Hagä Do ky nꞌaa bë hã. Dooh bë ỹ mejõ bä ta säm bë anꞌoo bä hã ỹỹ. Daj ỹỹ hẽ ỹ kadaduu ỹ moo wät do hã, bë kawehëë däk hyb nꞌaa. Nesaa do gꞌeeh bë hã, tii dꞌ ỹ adꞌoo doo?"
47,11,8,"Jesus hã hꞌyy kaꞌeeh do panang wób hẽnh habong do hã ỹ daab yyp, sa dajẽẽr ỹ ado hõm hadoo, ỹ ramasa hyb nꞌaa Jesus ky nꞌaa bë ỹ maherꞌoot hyb nꞌaa. Bë mahang ỹ bawät noo gó, wë ỹ tabadoh bä ỹ karẽn doo, dooh bë hã ỹ daab yb bä. Ër wakããn Jesus hã hꞌyy kaꞌeeh do Masedonija häj nꞌaa bä naa hana do ỹ ranoo ỹ karẽn doo. Dooh paa ỹ karẽn bä bë hã ỹ daab yb bä, tanajawyk hyb nꞌaa bë jó. Hỹ jawén dooh na-ããj hẽ bë hã ỹ daab yb bä."
47,11,10,"Kristo ky nꞌaa hanäm do hëp ỹỹ gó tabawät. Ti hyb nꞌaa, dooh Akaja häj nꞌaa bä habong pé ỹ ky meduuk péh, ỹ ky däng, bë hã ỹ daab nayyp do hyb nꞌaa ỹ hꞌyy kasabꞌee do hã."
47,11,11,Hꞌëëd hyb nꞌaa ti ta ti ỹ herꞌoot? Bë ỹ kamanahä̃n do hyb nꞌaa gꞌeeh? Dooh. Pꞌop Hagä Do hapäh bë ỹ kamahä̃n.
47,11,12,"Ỹ adꞌoo do paah, ỹ badoo hadꞌyyt hẽ da. Dooh da ỹ gado bä ta säm, sa daaj hẽ Jesus mejũũ do rakamaneëënh do ranahajaa hyb nꞌaa rahꞌyy kasabé bä ãã nemuun ramoo bok rabanäng do hyb nꞌaa."
47,11,13,Kristo mejũũ do hehꞌäät nadoo do tii. Bë rawedii ramoo bok do hã. Kristo mejũũ do kedꞌoo do tii.
47,11,14,"Dooh ỹ hyb nꞌaa meuuj bä rabahedꞌoo do hã. Nesaa Do Yb sii hẽ tahajaa takawareem bä ããs ta bag gó hawät do ji edꞌoo hyb nꞌaa, ji tawadii hyb nꞌaa."
47,11,15,"Ti hyb nꞌaa, dooh ỹ hyb nꞌaa meuuj bä Nesaa Do Yb karapee baad moo bok do rabahedꞌoo rakeno bä. Ti hedoo do ragadoo da nesaa do ramoo bok do säm."
47,11,16,"Nesaa do tahoop do hyb nꞌaa Paw-Ro kasabꞌee do ky nꞌaa hahỹỹhỸ abꞌaanh pooj jé ỹ herꞌood wät doo: Bë hyb nꞌaa newë manä ỹ hꞌyy gatamah doo! Ti hadoo né hẽ, ỹ hꞌyy gatamah do bë edꞌoo nä bä paawä, tawꞌããts hẽ ỹ bë gadoo hꞌyy gatamah do bë gadoo doo da, ỹ na-ããj hẽ ỹ hꞌyy kasabꞌee hyb nꞌaa."
47,11,17,"Këh ỹỹ, ỹ hꞌyy kasabꞌee doo, Takꞌëp Hyb Nꞌaa Jawyk Do berꞌoot doo da nado. Hꞌyy gatamah do berꞌoot doo da ỹ baherꞌoot."
47,11,18,"Hajõk ma matëg oow bë mahang habong do rahꞌyy kasabꞌee. Badäk hahỹỹ hã habong do rahꞌyy karẽn do jawén habok do rabahedꞌoo doo da rahꞌyy kasabꞌee. Hỹỹ kä, ỹ na-ããj da ỹ hꞌyy kasabꞌee.Tii da Paw-Ro wén dꞌoo, Korĩn buuj rahꞌyy genäh hyb nꞌaa ma matëg oow sa hã."
47,11,19,"Bë ti hꞌyy genäh bë edoo né paawä, tsebee gó bë gadoo hꞌyy gatemah doo. Ti hyb nꞌaa tawꞌããts hẽ bë gadoo na-ããj hẽ ỹỹh, ỹ hꞌyy kasabé bä."
47,11,20,"Bë gadoo takꞌëp bë hã mejũũ doo, sa karom hadoo bë ranꞌoo bä. Bë gadoo bë dajẽẽr hã daab ꞌyyp doo, bë wadꞌii doo, bë bahä̃nh nu gapadꞌëëk karꞌẽẽn doo, bë rejãã doo, bë ratapa ewyyh doo."
47,11,21,"Ỹ hãd nu mebyys ỹ nahajꞌas do hyb nꞌaa bë hã ỹ moo wäd bä ta tii da bë hã ramoo bok doo.Ãã kanahën its né paawä ta tii hã, ta ti neỹỹm doo me rapꞌãã kasabꞌee doo, ỹ na-ããj hẽ ỹ hajaa neỹỹm doo me ỹ pꞌãã kasabé bä. Hꞌyy gatamah do hadoo ỹ baherꞌoot ta tii."
47,11,22,"Eber buuj hadꞌoo mäh, sa nooh. Ỹ na-ããj hẽ Eber buuj. Isaraéw buuj hadꞌoo mäh, sa nooh. Ỹ na-ããj hẽ Isaraéw buuj. Abaraãm panaa hadꞌoo mäh, sa nooh. Ỹ na-ããj hẽ Abaraãm panaa."
47,11,23,"Kristo karom hadꞌoo mäh, sa nooh. Ỹ Kristo karom hehꞌäät do sa bahä̃nh. Hꞌyy gatamah do herꞌoot do hadoo ỹ baherꞌoot ta tii da. Takꞌëp sa bahä̃nh ỹ moo wäd wät. Sa bahä̃nh hajõõ nuu me ỹ radawäts gëët, Jesus ky nꞌaa ỹ herꞌoot do hyb nꞌaa. Sa bahä̃nh hajõõ nuu me takꞌëp ỹ rabahewyyh. Hajõõ nuu me dajëb gó ỹ bewäd nä."
47,11,24,"Ji ma poo oow pé nuu me kenꞌyyh 39 nuu me ỹ rabahewyyh ta tyd me, Judah buuj hã.Jããm né hẽ 40 nuu me ji bahewyyh do séd noo gó, Judah häj nꞌaa buuj ky nꞌaa jawꞌyyk do anꞌoo bä rasäm baanh. Ranesõõts hõm hyb nꞌaa ti yd jé rabetsén. 39 nuu me rabahewyyh."
47,11,25,"Tamawoob nuu me kenꞌyyh bꞌaa tꞌaah me ỹ rabahewyyh.Roma buuj ti ky nꞌaa etyy do bꞌaa me rabahewyyh. Sét nuu me ỹ radajëëb paawä, pä me ỹ ramakut. Tamawoob nuu me marakate ỹ gahõm do tabegyb jëk. Sét adëb bä, sét atsëm ỹ batu tame."
47,11,26,"Hajõõ nuu me ỹ bawät. Ä̃m nꞌaa näng hã ỹỹ, tamii ỹ mawät doo. Ä̃m nꞌaa näng hã ỹỹ, moo nesaa do sa hyb nꞌaa. Ä̃m nꞌaa näng hã ỹỹ, häj ỹ nꞌaa buuj wób sa hyb nꞌaa. Ä̃m nꞌaa näng hã ỹỹ, Judah buuj nadoo do wób sa hyb nꞌaa. Ä̃m nꞌaa näng hã ỹỹ, panang bä. Ä̃m nꞌaa näng hã ỹỹ, ranabok hẽnh ỹ bawät bä. Ä̃m nꞌaa näng hã ỹỹ, akajar me ỹ bawät bä. Ä̃m nꞌaa näng hã ỹỹ, Jesus hã hꞌyy kaꞌeeh do kenꞌooh do sa mahang."
47,11,27,"Takꞌëp ỹ moo wäd wät. Takꞌëp ỹ bakaanh ỹ moo wät do hyb nꞌaa. Hajõõ nuu me ỹ naỹỹh.Ta see pé noo gó Paw-Ro moo wät atsëm ta waa säm hã. Ta see pé noo gó Jesus ky nꞌaa tama metëëk atsëm. Ta see pé noo gó taky nꞌaa etsẽẽ atsëm, ti hyb nꞌaa ty jawyg tabahoop. Sah, hoo kaanh do na-ããj hẽ ỹ bahoop. Hajõõ nuu me ỹ waa tamah. Hajõõ nuu me ỹ bahoop hahëëm doo. Hajõõ nuu me dooh saroor hebaan do wë ỹỹ, ỹ kahatꞌëëh hyb nꞌaa."
47,11,28,"Sahõnh hẽ ỹ ahoop do wób bahä̃nh ti anäng nä sahõnh hẽ Jesus hã hꞌyy kaꞌeeh do jé padꞌyyt habong do sa hyb nꞌaa ỹ hyb nꞌaa tón do hadꞌyyt hẽ, Jesus karẽn doo da rababok ỹ karẽn do hyb nꞌaa paawä."
47,11,29,"Rahꞌyy kanejój bä kä Jesus hã rahꞌyy kaꞌeeh do hã, ỹ tꞌyyd mehĩĩn sa hã, ỹ hyb nꞌaa tón hëp ỹỹ gó sa hyb nꞌaa. Nesaa do ta see moo wäd bä rahꞌyyb tatuk do hyb nꞌaa, takꞌëp ỹ hꞌyy katón ta ti hedoo do hyb nꞌaa."
47,11,30,"Ỹ hꞌyy kasabé bä, jããm hẽ né hẽ ỹ hꞌyy kasabꞌee da ỹ nahejooj is do metëëh do hã. Dooh daap ỹ menä bä Pꞌop Hagä Do ji jꞌaa etsëë hadꞌyyt doo, Jesus Kristo Takꞌëp Hyb Nꞌaa Jawyk Do hꞌyy kahaꞌeeh doo, ta Yb, hapäh."
47,11,32,"Damas-Ko panang hẽnh ỹ hewäd nä noo gó, panang bagã nꞌaa sa wahë nꞌaa Aretas häd näng do wë moo wät do mejũũ panang hadë do noo bä warahén ỹ ragada ỹ ramasoo hyb nꞌaa. Tii dꞌ radoo né paawä, arook gó Jesus hã hꞌyy kaꞌeeh do ỹ rabahy gꞌëëd is tũũ, panang hadë pong jé naa. Tii bä ỹ kejën hõm is sa mahä̃nh."
47,12,1,"Dooh né paawä ỹ genaag bä, ahõm nä ỹ hꞌyy kasabꞌee do ranꞌoo bä, daap né paawä ti ta tii. Bë ỹ maherꞌoot hỹỹ kä sꞌëëh hadoo do Takꞌëp Hyb Nꞌaa Jawyk Do anoo do hã ỹỹ. Bë ỹ maherꞌood kän na-ããj hẽ hã ỹ tametëëh doo."
47,12,2,"Ỹ hapäh ajꞌyy Kristo hã hꞌyy kaꞌeeh doo. 14 däg ta baab tabëëj hõm doo, Pꞌop Hagä Do mahũũm dó hỹ pong jé, ta wë. Dooh ỹ hapëë bä ta hꞌyyb tym ub tado bä tꞌĩĩ hẽnh hasëëk doo, ta hub sii hẽ tado bä. Pꞌop Hagä Do ti hapäh.  Ỹ hapäh né hẽ hỹ pong jé Pꞌop Hagä Do masäk. Ỹ abꞌaanh, dooh ỹ hapëë bä ta hꞌyyb tym ub tado bä tꞌĩĩ hẽnh hasëëk doo, ta hub sii hẽ tado bä. Tꞌĩĩ hẽnh ta ti ajꞌyyTa daaj hẽ, ta ky nꞌaa né hẽ Paw-Ro herꞌoot. Ti né ti ajꞌyy hỹ pong jé Pꞌop Hagä Do masäk doo. Kejën doo gó Paw-Ro wén herꞌoot, dooh takarẽn bä tahꞌyy kasabé bä do hyb nꞌaa. maa napäh kyyh ji nahajaa do ji herꞌood bä, Pꞌop Hagä Do nanoo do ji erꞌood bä.Pꞌop Hagä Do wén nanoo kyyh tamaa napäh do terꞌood bä, takꞌëp tabahetsooh do hyb nꞌaa. Dooh ër haja nä bä ta ti hadoo do ër gado bä badäk hahỹỹ hã ër babok nä bä."
47,12,5,"Ti hadoo do ajꞌyy hyb nꞌaa ỹ haja paawä ỹ kasabé bä. Hã ỹỹ hẽ dooh ỹ hꞌyy kasabé bä. Hã ỹỹ hẽ ỹ kasabé bä paawä, jããm hẽ ỹ hꞌyy kasabꞌee da ỹ nahejooj is do metëëh do hã."
47,12,6,"Ỹ karẽn bä paawä hã ỹỹ hẽ ỹ hꞌyy kasabé bä, hꞌyy gatamah do nado né paawä ỹỹh, né hup ỹ né hẽ paawä ta ti ỹ hꞌyy kasabꞌee do hã. Ti hado né paawä, dooh ỹ hꞌyy kasabé bä. Dooh ỹ karẽn bä ta bahä̃nh ỹ rahyb nꞌaa newë bä. Jããm né hẽ hã ỹ rahapäh ỹ moo wät doo, ỹ herꞌoot do na-ããj hẽ."
47,12,7,"Hã ỹỹ hẽ ỹ hꞌyy kasabé mahä̃nh, takꞌëp hetsooh do kametä däk do hyb nꞌaa hã ỹỹ, Pꞌop Hagä Do anoo hã ỹỹ nesaa do ỹ ahoop doo, sasëng tëg ejooh do hadoo ji. Nesaa Do Yb mejũũ do tii, ỹ tarejãã hyb nꞌaa, hã ỹỹ hẽ ỹ hꞌyy kasabé mahä̃nh."
47,12,8,Tamawoob nuu me Takꞌëp Hyb Nꞌaa Jawyk Do hã ỹ betsẽẽ tabado hõm hyb nꞌaa ta ti ỹ ahoop doo.
47,12,9,"Tii dꞌ né paawä, hahỹỹ da ta kyyh hã ỹỹ: “Jããm hẽ né hẽ ỹ ky enyym do a hã, sahõnh hẽ hejój ỹỹ baad takametä däk do hyb nꞌaa nahejꞌoonh do sa hã”, näng ta kyyh hã ỹỹ. Ti hyb nꞌaa kä, tsebee gó ỹ hꞌyy kasabꞌee ỹ nahejoonh do hã, Kristo hejój bawät hyb nꞌaa hã ỹỹ."
47,12,10,"Ti hyb nꞌaa kä ỹ tsebé Kristo hyb nꞌaa nahejoonh do ỹ ahob bä, Kristo hyb nꞌaa ỹ raky nꞌaa rejã bä, Kristo hyb nꞌaa wë ỹ badoh do ỹ ahob bä, Kristo hyb nꞌaa ỹ rarahejã bä, Kristo hyb nꞌaa dooh ỹ adꞌoo pé na-ããj hẽ. Ỹ nahejooj bä, hëp ỹ tym hã ỹ bahejoonh."
47,12,11,"Hꞌyy gatamah do herꞌoot doo da ỹ berꞌood däk. Bë né ti hanꞌoo tii dꞌ ỹ wén herꞌoot. Bë né paawä tii baad herꞌoot do këh ỹ nꞌaa hã. Dooh its né paawä ỹỹh,Dooh its né paawä ỹỹh Paw-Ro wén herꞌood wät, dooh né ji hajaa péh Pꞌop Hagä Do tanado bä paawä. Ta ti tabaherꞌoot bä tapesꞌããp na-ããj hẽ ta hã ky nꞌaa rejãã doo. “Dooh its Paw-Ro”, näk sa kyyh. dooh tabadꞌop hẽ Jesus ky nꞌaa rod sa bahä̃nh redꞌoo do sa yd jé ỹỹh."
47,12,12,"Hꞌyyb jawyk doo me ỹ moo wäd wät bë mahang Jesus mejũũ do hehꞌäät ji do bä metëëh doo: Hetsooh do Pꞌop Hagä Do hanaa ỹ metä wät, meuj nꞌaa näng do ỹ moo wäd wät, ỹ pehuunh do na-ããj hẽ."
47,12,13,"Ny hadoo do ỹ moo wäd wät ta wób Jesus hã hꞌyy kaꞌeeh do hã, bë hã ỹ moo nawäd wät doo? Jããm né hẽ hahỹỹ bë hã ỹ nadꞌoo doo: Bë ỹ daab nayyp doo! Bë mabaan ta ti hyb nꞌaa bë ỹ ky nꞌaa rejãã hadoo doo."
47,12,14,"Tamawoob nuu me däg bë ỹ bahehëën da hỹỹ kä. Pꞌaa hẽnh dooh né da bë ỹ daab yb bä ẽnh. Bë ma nado ti ỹ karẽn. Bë ti ỹ karẽn sa yb sa taah karẽn doo da. Ji taah nedꞌëëd is do nado sa yb sa ỹỹn karẽn do hanoo doo. Sa yb ti sa taah nadꞌëëd is do karẽn do hanoo doo.Korĩn buuj Jesus hã hꞌyy kaꞌeeh doo, Paw-Ro taah hadoo. Dooh Paw-Ro karẽn bä sa dajẽẽr tagado bä. Takarẽn tamasa sa hã, baad Jesus hã rahꞌyyb padëëk hyb nꞌaa. Sa yb hadoo Paw-Ro, ta hyb nꞌaa Jesus hã rahꞌyy kae däk do hyb nꞌaa."
47,12,15,"Baad ỹ hꞌyyb hedoo sahõnh hẽ ỹ ahꞌëënh wë ỹ hanäng doo, ỹ kanꞌoo däk bë hã bë ỹ masa hyb nꞌaa. Ỹ eaanh hỹỹ kä bë hã: Dooh denaa hẽ ỹ bë kamahä̃n, takꞌëp bë ỹ kamahä̃n do mabaj?"
47,12,16,"Hahỹỹ dꞌ mä bë mahang habong do sa nooh: “Te hub né hẽ. Dooh bë tadaab yb bä. Dooh né paawä bë tadaab yb bä, kamatakëë doo me bë tawedii”, näk sa kyyh."
47,12,17,Ajyy bë wë ỹ mejũũ do hã bë ỹ wadii bë hã?
47,12,18,"Takꞌëp paa ỹ betsẽẽ Tiit bë wë tabahõm hyb nꞌaa. Ãã hꞌyyb hata ỹ mejũũ ta sii ti noo gó. Bë Tiit wadii, bë hã péh? Sét hëp ỹỹ Tiit daheeh. Séd hꞌyyb hedoo ãã babok Tiit daheeh. Dooh bë ãã wadꞌii bä."
47,12,19,"Ta ti ãã wén herꞌoot bë hã, ãã kawoom hyb nꞌaa bë edꞌoo gꞌeeh? Dooh. Dooh ti hyb nꞌaa tado bä. Séd ãã hꞌyyb hedoo Kristo hã. Tꞌõp hanäng doo me ãã baherꞌoot sahõnh hẽ ãã herꞌoot doo. Pꞌop Hagä Do maa napäh ãã herꞌoot doo. Najis haa, sahõnh hẽ ãã badꞌoo doo, bë hyb nꞌaa né hẽ tii, baad tabahadoo hyb nꞌaa bë hã, Jesus hã bë hꞌyy kaꞌeeh do kahꞌũũm hyb nꞌaa paawä."
47,12,20,"Ỹ eỹỹm, bë wë ỹ kajaa bä, ta see hadoo bë hꞌyyb hã ỹỹ da. Tii bä, dooh na-ããj hẽ bë genaag da bë ỹ maherꞌood bä. Ỹ awꞌyyt apäh da bë mahang kajꞌõõk doo, hꞌyy kajewꞌëës doo, kawajããn doo, séd hã hꞌyyb nahedꞌoo doo, ta wób ky nꞌaa rejãã doo, kasabꞌee doo, kamanejũũ do na-ããj hẽ. Ỹ hyb nꞌaa newë bä, ỹ hyb nꞌaa tón ta ti hedoo do ỹ awyyd bä da bë mahang."
47,12,21,"Ỹ eỹỹm da, bë wë ỹ kajaa bä pꞌaa hẽnh da ỹ nu mebyng bë hyb nꞌaa Pꞌop Hagä Doo, ta hã ỹ hꞌyy kahaꞌeeh do anꞌoo bä. Ỹ hyb nꞌaa tón da ỹ eỹỹm, pooj jé nesaa do moo bok do ratꞌyyd kamanehꞌĩĩn do hyb nꞌaa baad nadoo do ramoo bok do hã, sa ỹỹm sa patug nadoo do sii rabeỹỹh do hã, nu meby nꞌaa näng do hã, sa matym gó ramoo bong doo."
47,13,1,"Tagadëëg ub Paw-Ro maherꞌoot do ky nꞌaa hahỹỹhTamawoob nuu me däg hahỹ bë ỹ bahehëën doo. Ỹ kajaa bä, sahõnh hẽ ky nꞌaa katepꞌaa do bë mahang hanäng doo, pawóp hẽ, tamawoob hẽ ta rod nꞌaa raherꞌoot da te hub tado bä.Tii dꞌ né ji badꞌoo Pꞌop Hagä Do kyy kerih do ji tamaherꞌoot, ta see ta da hadoo do taky nꞌaa tapa bä. Dew- hã takerii däk tii. Dooh ji ky dahé bä sét hẽ herꞌood bä. Jããm hẽ ji ky daheeh pawóp hẽ, tamawoob hẽ hadoo doo, te hub né hẽ ranoo bä ky nꞌaa katapaa do ky nꞌaa. Tii da Pꞌop Hagä Do kyy kerih do wén mejũũ, daap hẽ ji ky nꞌaa tapa mahä̃nh ji da hadoo do."
47,13,2,"Ỹ abꞌaanh, pooj jé, pawóp nuu me däg bë ỹ bahehëën noo gó nesaa do moo boo bok do sa hã ỹ maherꞌood wät doo. Ta ti moo hedoo doo, bë sahõnh hẽ na-ããj hẽ, ỹ maherꞌoot hahỹỹ da: Dooh da ỹ tꞌyyd mehĩĩn bä pooj jé du dꞌoo do nesaa do moo bok doo, ta wób na-ããj hỹỹ kä nesaa do moo bok doo. Dooh da bë ỹ tꞌyyd mehĩĩn bä. Bë karẽn mäh, bë ỹ metëëh Kristo tado bä hã ỹ herꞌoot doo, bë nooh. Nahejooj nado Kristo bë wë. Hejoonh né hẽ bë mahang."
47,13,4,"Nahejoonh doo gó bꞌaa kajatsëk do hã kepëëm däg né paawä, ti awäd hadꞌyyt hỹỹ kä Pꞌop Hagä Do hejój hyb nꞌaa. Ti hadoo né hẽ ãã hã. Kristo nahejooj hã séd hã ãã hꞌyyb hedo né paawä, bë wë da ãã babok Kristo sii Pꞌop Hagä Do hejój hyb nꞌaa. Bë wë ãã kajaa bä, ta hejój gó da ãã babok bë wë."
47,13,5,"Tawꞌããts hẽ bë ti bë hã hẽ bë kamety, bë hyb nꞌaa newë, Jesus hã bë hꞌyy kae bä hehꞌäät ub. Dooh gꞌeeh bë hapëë bä, Jesus Kristo bë hꞌyyb gó awät? Ta nehub tado bä bë hegãã bä, dooh Kristo hã hꞌyy kaꞌeeh do hehꞌäät do bë do bä."
47,13,6,"Wyt ta maab hẽ bë hã ỹ gada, bë hapäh Jesus mejũũ do hehꞌäät do ỹỹh.Korĩn buuj wób ramejũũ Paw-Ro metëëh Jesus mejũũ do hehꞌäät do tado bä. Ti Paw-Ro mejũũ sa daaj hẽ sa hã hẽ rakametyy rabahapäh hyb nꞌaa Jesus hã rahꞌyy kae bä, Jesus hã rahꞌyy kanae bä. Jesus hã rahꞌyy kae bä tii bä rabahapäh Paw-Ro Jesus mejũũ do hehꞌäät tii, Paw-Ro hyb nꞌaa Jesus hã rahꞌyy kae däk do hyb nꞌaa."
47,13,7,"Pꞌop Hagä Do hã ãã ky nꞌaa etsẽẽ, baad nadoo do bë moo nabok hyb nꞌaa. Dooh ãã ky nꞌaa etsꞌẽẽ bä ta tii, baad bë mahang ãã moo boo bok do ta wób rabaherꞌoot hyb nꞌaa. Dooh. Tii dꞌ ãã wén ky nꞌaa etsẽẽ, baad hadoo do bë moo bok hyb nꞌaa. Ti né hẽ ti ãã karẽn doo. Dooh ỹ hyb nꞌaa pꞌeed bä, baad nadoo ãã moo boo bok doo, ta wób redoo bä. Jããm né hẽ ỹ karẽn, baad bë babok doo."
47,13,8,"Tii dꞌ ỹ wén herꞌoot, dooh ãã haja bä baad hadoo do ãã geä̃m bä. Jããm hẽ ãã hajaa ãã moo bok baad hadoo do masa doo, kahꞌũũm do hanoo doo."
47,13,9,"Tsebee gó ãã gadoo ãã nahejoonh doo. Jããm hẽ ãã karẽn, baad Jesus hã bë hꞌyy kaꞌeeh. Ãã ky nꞌaa etsẽẽ bëëh, bë tꞌyyd kamehĩĩn hyb nꞌaa baad nadoo do hã, pꞌaa hẽnh baad ub bë babok hyb nꞌaa."
47,13,10,"Hahỹ mo haja ỹỹ kerih do bë ỹ ma erih bë wë ỹ kajaa do pooj jé, bë wë ỹ kajaa bä kä, dooh hyb nꞌaa bë ỹ nabuuj gedoo pé hyb nꞌaa ky nꞌaa jawyk doo me, hã ỹ kanꞌoo däk doo me. Jesus, Takꞌëp Hyb Nꞌaa Jawyk Do anoo ta ti ỹ ky nꞌaa jawꞌyyk doo, baad hadoo do ỹ moo wät hyb nꞌaa bë hã, bë hꞌyy kaꞌeeh do kahꞌũũm hyb nꞌaa. Hã ỹ tabanoo ta ti ta ky nꞌaa jawꞌyyk do bë hꞌyyb tym gó hanäng do ỹ rejãã hyb nꞌaa nado."
47,13,11,"Paw-Ro kedëë hõm do ky nꞌaa hahỹỹhTagadëëg ub, wakãn haa, bë tsebee. Tawꞌããts hẽ bë tꞌyyd kamehĩĩn baad nadoo do bë moo boo bok do hã. Pꞌaa hẽnh baad hadoo do bë moo boo hỹỹ kä. Bë ky dahé hahỹỹ hã, bë ỹ ma erih do hã bë ỹ maherꞌoot do ta hã. Tawꞌããts hẽ séd bë hꞌyyb hedo. Tawꞌããts hẽ hanäm doo gó bë babok bë da hadoo do wë. Tii bä da Pꞌop Hagä Doo, ta hanaa ji kamahä̃n doo, ta hanaa ji hꞌyyb näm doo, awät da bë mahang."
47,13,12,"Tawꞌããts hẽ baad ub, hanäm doo gó bë edëë sahõnh hẽ bë da hadoo doo. Sahõnh hẽ Jesus hã hꞌyy kaꞌeeh do babä habong do bë rahyb nꞌaa esee. Ỹ karẽn, Jesus Kristo Takꞌëp Hyb Nꞌaa Jawyk Do ky enyym do bë hꞌyyb gó tabawät. Ỹ karẽn ji Pꞌop Hagä Do kamahä̃n do sahõnh hẽ bë hꞌyyb gó tabawät. Ỹ karẽn na-ããj hẽ séd hã ji hꞌyyb hedoo Pꞌop Hagä Do Sahee ji hã hanoo do sahõnh hẽ bë hꞌyyb gó tabawät. Jããm hẽ kä."
48,1,1,"Jesus hã hꞌyy kaꞌeeh do Garata häd näng do panang bä habong do hã Paw-Ro ma erih do hahỹỹhKedëng do ky nꞌaa hahỹỹhJesus mejũũ do see ỹ ti hỹ Paw-Ro. Ajyy ỹ rasëëw hõm do hyb nꞌaa nado Kristo mejũũ do see ỹ wén hado däk. Ajyy sa kyy gó nado tii. Jesus Kristo kyy gó né tii. Pꞌop Hagä Do ta Yb, dejëp do mahang Jesus ganä wät hanoo do kyy gó na-ããj hẽ. Ër hỹỹj hedoo do pa ỹ habong do sa sii ỹ edëng bëëh, Jesus hã hꞌyy kaꞌeeh doo, Garata häj nꞌaa bä jé padꞌyyt hẽ bë panang bä kahetꞌaa doo. Series, "
48,1,3,"Ỹ karẽn Pꞌop Hagä Do ër Yb, Jesus Kristo Takꞌëp Hyb Nꞌaa Jawyk Do na-ããj hẽ ky enꞌyym bë hã. Ỹ karẽn baad ub Kristo bë rahꞌyyb enꞌyym."
48,1,4,"Jesus né hẽ tii, Pꞌop Hagä Do ër Yb karẽn doo da, ta daaj hẽ takanꞌoo däk dajëb hã, nesaa do ër moo bok do säm, ër tabedꞌëëp hyb nꞌaa, da hẽ Nesaa Do Yb mejũũ doo da habok doo da ër naboo bong hyb nꞌaa kä."
48,1,5,Tawꞌããts hẽ Pꞌop Hagä Do hã ji jꞌaa etsëë hadꞌyyt hẽ. Ỹỹ. Tii dꞌ né hẽ. Tawꞌããts hẽ.
48,1,6,"Mosees ky nꞌaa jawꞌyyk do hã rahꞌyy kawereem do ky nꞌaa hahỹỹhỸ hyb nꞌaa tón, nayyw hẽ né hẽ bë du doo do hyb nꞌaa bë beréd hõm Pꞌop Hagä Doo, Kristo hyb nꞌaa né hẽ bë wë taky enyym, bë tagadoo doo. Panyyg see bë ky dahé däg kän. Jesus panyyg hanäm do tii, ta wób sa noo né paawä, dooh panyyg hanäm do tado bä. Ta wób rakarẽn bë rawedii. Rakarẽn rahꞌỹỹt Kristo ky nꞌaa hanäm doo."
48,1,8,"Ky nꞌaa kawasꞌee däk da hadꞌyyt hẽ jé ta see hadoo Jesus ky nꞌaa hanäm do ma metëëk doo, bë ãã ma metꞌëëg wät do paa nadoo doo. Ỹ tado bä paawä, ããs wë hã hana do tado bä paawä na-ããj hẽ ta see hã ma metëëk doo, ky nꞌaa kawasꞌee däk da. Ỹ abꞌaanh pooj jé bë ãã maherꞌood wät doo: Ky nꞌaa kawasꞌee däk da hadꞌyyt hẽ jé ta see hadoo Kristo ky nꞌaa hanäm do bë tamaherꞌood bä, pooj jé bë gadoo do nahadoo doo! Tabanesaa hẽnh hahõm do ti ma matëg oow."
48,1,10,"Ta ti ỹ erih do hã wyt ta maab hẽ, dooh hã ỹ rajꞌaa etsë do jawén ỹ awäd bä. Pꞌop Hagä Do ỹ tajꞌaa etsë ỹ karẽn. Ta wób ỹ karẽn ỹ hꞌyyb enꞌyym gꞌeeh? Dooh. Da hẽ ỹ karẽn nä bä paawä ta wób ỹ hꞌyyb enäw up, dooh Kristo karom ỹ do bä paawä."
48,1,11,"Baad bë ỹ maherꞌoot hahỹ wakãn haa: Kristo ky nꞌaa hanäm do bë ỹ ma metꞌëëg wät doo, dooh ajyy sa hanaa tado bä. Dooh ajꞌyy tado bä hã ỹ tabꞌëës do ta panyyg. Dooh ỹ rama metꞌëëg bä ta tii. Jesus Kristo né hẽ tii, ta ti metëëh do hã ỹỹ."
48,1,13,"Bë ky nꞌaa napäh paa nyy da pꞌooj ub Judah buuj ky nꞌaa jewꞌyyk do mejũũ doo da ỹ bawäd wät. Bë ky nꞌaa napäh nyy da takꞌëp ỹ paa rejãã Pꞌop Hagä Do karapee, Kristo hã hꞌyy kaꞌeeh doo. Bë ky nꞌaa napäh na-ããj hẽ takꞌëp ỹ karẽn paawä Kristo hã hꞌyy kaꞌeeh do ỹ gawatsꞌiik ti noo gó. Takꞌëp paa ỹ ma kametꞌëëg wät Judah buuj ky nꞌaa jewꞌyyk doo, baad paa ỹ ky daheeh. Ti hyb nꞌaa ỹ akog bong paa hajõk Judah buuj nemon ỹỹ ma kametꞌëëk doo. Takꞌëp paa ỹ karẽn ỹ ky daheeh sahõnh hẽ ãã wahë makũ metëëk do hã.  Tii bä kä, tii da né hẽ ỹ bawäd né paawä, Pꞌop Hagä Do metä wät hã ỹ ta Tꞌaah, ỹ tahꞌyy ganꞌyyh ta hã tanꞌoo bä, Judah buuj nadoo do hã ta ky nꞌaa ỹ maherꞌoot hyb nꞌaa. Pꞌooj ub, ä̃n ỹ wog gó ỹ basuun nä bä, tsyt hẽ ỹ Pꞌop Hagä Do asëëw däk. Taky enyym do hyb nꞌaa hã ỹỹ, nesꞌaa né paawä ỹỹ, hã ỹ tabanoo ta wë ỹ moo wät hyb nꞌaa. Tii bä, ta Tꞌaah hã ỹ tametëëh Pꞌop Hagä Do hꞌyyb däng noo gó, dooh ỹ eaaj bä ajyy sa hã nyy dꞌ ỹ badꞌoo."
48,1,18,"Tii bä kä, tamawoob hẽ ta baab jawén paa bä, Jerusarẽnh hẽnh ỹ bahõm kän, Peed ỹ bahegꞌããs hyb nꞌaa. 15 ta ä̃h ta pa ỹ baym."
48,1,19,"Ta tii bä na-ããj hẽ ỹ bahapäh Tsijaag, Takꞌëp Hyb Nꞌaa Jawyk Do hỹỹj.Tsijaag, Jesus hỹỹj. Sét hẽ sa ỹỹn. Jesus mejũũ do wób, dooh ỹ hapëë bä ti noo gó."
48,1,20,Pꞌop Hagä Do matym gó bë ỹ maherꞌoot: Te hub né hẽ hahỹ ỹ erih doo. Dooh ỹ noo kanesa bä.
48,1,21,"Ta jawén ỹ bahõm kän Sirija, Siris häd enäh do sa häj nꞌaa hẽnh."
48,1,22,"Kristo hã hꞌyy kaꞌeeh do Judah buuj häj nꞌaa bä, jé padꞌyyt hẽ sa panang hẽnh rakahetꞌaa doo, dooh ỹ rahapëë nä bä ti noo gó. Jããm hẽ hahỹ ỹ raky nꞌaa napäh. Hahỹỹ dꞌ sa kyyh: “Ajꞌyy pꞌooj ub ãã tarahejãã doo, hỹỹ kä tama metꞌëëg kän Kristo ky nꞌaa pꞌooj ub takarẽn do tagawatsꞌiik do paah”, näk mä sa kyyh."
48,1,24,"Ta ti ỹ raky nꞌaa napäh bä, Pꞌop Hagä Do rajꞌaa etsë hëp ỹ nꞌaa."
48,2,1,"Ti mꞌ, 14 ta baab jawén paa bä, pꞌaa hẽnh Jerusarẽnh hẽnh ỹ bahõm. Béh-Nabéh sii ỹ bahõm. Tiit ỹ mahũũm si ỹỹ. Tꞌĩĩ hẽnh ỹ wén hõm, Pꞌop Hagä Do metëëh hyb nꞌaa tawꞌããts hẽ né hẽ ỹ bahõm. Ta tii bä ỹ atsꞌyyt Jesus hã hꞌyy kaꞌeeh do sa wahë nꞌaa ky nꞌaa näng doo, ỹ maherꞌoot hyb nꞌaa sa hã nyy da Kristo ky nꞌaa hanäm do Judah buuj nadoo do hã ỹ ma mehetꞌëëk doo. Ỹ wén maherꞌoot, ỹ karẽn ỹ bahegꞌããs séd rahꞌyyb hedo bä hã ỹỹ, ỹ ma mehetꞌëëk do hã. Séd rahꞌyyb nahedo bä paawä ỹ ma mehetꞌëëk do hã, daap paawä tii bä ỹ ma metꞌëëg wät doo, da hẽ ỹ ma metëëk do na-ããj hẽ, Jesus hã hꞌyy kaꞌeeh do wób ỹ da raky sëm do hyb nꞌaa ta ti raky nꞌaa napäh bä."
48,2,3,"Séd hã sa wahë nꞌaa hedoo do rahꞌyyb hedoo né hẽ hã ỹỹ, ỹ ma mehetꞌëëk do hã. Dooh ẽnh ramejõ bä Tiit, tꞌĩĩ hẽnh si ỹ hewäd nä doo, ta masuuj noo byyh kahõg hõm bä, Judah buuj nado né paawä. Ta wób ti tii dꞌ karẽn paawä tabadꞌoo. Jesus hã hꞌyy kaꞌeeh do oow né tii. Ër mahang rakamekuuj bong rabahegꞌããs hyb nꞌaa nyy da Kristo Jesus hyb nꞌaa, dooh sa ky nꞌaa jawꞌyyk do ër jeỹỹm wäd bä, neỹỹm doo gó ër wén boo kän. Rakarẽn paawä pꞌaa hẽnh sa ky nꞌaa jawꞌyyk do mejũũ doo da ji bawät. Rakarẽn paawä sa ky nꞌaa jawꞌyyk do karom hadoo ji bahado däk pꞌaa hẽnh. Tii dꞌ rakarẽn né paawä, dooh tabadꞌop hẽ ãã ky dahé bä sa kyyh, bë hyb nꞌaa, Kristo ky nꞌaa hanäm doo, baad hadoo doo, baad tabenyyw däk hyb nꞌaa, ta panyyg kamanekuuj däk hyb nꞌaa. Jerusarẽnh bä Jesus hã hꞌyy kaꞌeeh do mahang rahyb nꞌaa jewꞌyyk do sa hã, sa wahë nꞌaa ky nꞌaa näng do sa hã, baad ub ỹ ma mehetꞌëëk doo. Dooh ỹ ma mehetꞌëëk do jó ramejũũ péh. Ta ti ỹ herꞌood né paawä, dooh ỹ ky sꞌũũd bä sa hã Jesus sii rababok do paa hyb nꞌaa. Séd gó Pꞌop Hagä Do ji tagadoo. Ky nꞌaa etsëëh doo, ky nꞌaa netsꞌäs do na-ããj hẽ tagadoo. Series, "
48,2,7,"Dooh né hẽ ỹ ma mehetꞌëëk do jó ramejũũ péh, ỹ hanäng. Rahapäh, hã ỹ Pꞌop Hagä Do anoo, Kristo ky nꞌaa hanäm do ỹ ma metëëk hyb nꞌaa Judah buuj nadoo do sa mahang, Peed hã tabanoo do hadoo Judah buuj mahang tama metëëk hyb nꞌaa. Pꞌop Hagä Doo, Peed tahejꞌoonh doo, Judah buuj mahang Jesus mejũũ do tabahadoo hyb nꞌaa, ỹ na-ããj né hẽ tahejꞌoonh Judah buuj nadoo do sa mahang Jesus mejũũ do ỹ bahadoo hyb nꞌaa, rabahapäh."
48,2,9,"Ti mꞌ, Tsijaag, Peed, Jowãw daheeh, Jesus hã hꞌyy kaꞌeeh do sa wahë nꞌaa hyb nꞌaa jewꞌyyk do ky nꞌaa enäh doo, rabahapäh bä nyy da Pꞌop Hagä Do ỹ tasëëw hõm tsyt hẽ, Judah buuj nadoo do mahang ỹ moo wät hyb nꞌaa, Béh-Nabéh daheeh ỹ ragadoo sa hꞌyyb hataa ãã bahado däk hyb nꞌaa kä. Sa moo hub me ãã redëng tii bä, ãã ragadoo rametëëh hyb nꞌaa ta tii hã. Sa sii ãã kanerꞌoot noo gó, baad ub sa hã Judah buuj nadoo do mahang ỹ Béh-Nabéh daheeh ãã moo bok hyb nꞌaa. Ti nuuj jé Judah buuj mahang ramoo bok tii. Dooh ãã hã ramejõ bä. Jããm hẽ ãã hã retsẽẽ, Jesus hã hꞌyy kaꞌeeh do kasꞌuut do Jerusarẽnh panang bä habong do ãã hyb nꞌaa esee hyb nꞌaa, ãã masa hyb nꞌaa. Tii dꞌ né da takꞌëp ỹ karẽn up ỹ badꞌoo."
48,2,11,"Ãn-Tijoka panang bä ãã wë Peed bahegꞌããs noo gó, Peed ỹ nabuuj gedoo baad nadoo do hyb nꞌaa tabadꞌoo doo. Pooj jé dó baad Peed awa hadꞌyyt hẽ Jesus hã hꞌyy kaꞌeeh do Judah buuj nadoo do sa sii. Tii bä kä, Ãn-Tijoka bä rakajaa ajyy Tsijaag hepꞌëëh doo. Ti mꞌ ta ti ajyy rakajaa bä kä, dawë hã Peed bawäd däk Judah buuj nadoo do sa mahä̃nh. Dooh sa sii tawa wäd bä, Judah buuj wób ji masuuj noo byyh kahõk do hã ky kahꞌũũm do tajeỹỹm do hyb nꞌaa.Ti noo gó, Judah buuj Jesus hã hꞌyy kaꞌeeh do wób ramejũũ Judah buuj nadoo do Jesus hã hꞌyy kaꞌeeh do sa masuuj noo byyh ragahõg hõm, jããm hẽ tii bä Pꞌop Hagä Do gadoo Judah buuj nadoo do redꞌoo do hyb nꞌaa. Judah buuj wób, Jesus hã hꞌyy kaꞌeeh doo, tii da ramejũũ Judah buuj nadoo do rabadꞌoo, Judah buuj wób Jesus hã hꞌyy kanaꞌeeh do rajeỹỹm do hyb nꞌaa. Sa hã rawén jeỹỹm, ta ti rarejãã sa ky nꞌaa jawꞌyyk do ky nadahꞌeeh doo. Tii bä Judah buuj Jesus hã hꞌyy kaꞌeeh do ta tii bä habong doo, Peed mo nꞌaa me rabadoo däk na-ããj hẽ. Jꞌooj madäk doo me ti noo gó Peed badꞌoo doo da tii dꞌ na-ããj hẽ rabadꞌoo. Dawë hã rababoo däk Judah buuj nadoo do sa hỹỹj hedoo do Jesus hã hꞌyy kaꞌeeh do sa mahä̃nh.Ti noo gó, jããm hẽ Judah buuj rabawa Judah buuj nadoo do sa sii, Judah buuj nadoo do sa masuuj noo byyh ragahõg hõm bä. Tii da né sa ky nꞌaa jawꞌyyk do mejũũ. Jesus hã hꞌyy kaꞌeeh do sa mahang dooh tii dꞌ tahado wäd bä. Séd gó ji Pꞌop Hagä Do gadoo Jesus hyb nꞌaa. Ti hyb nꞌaa tawꞌããts hẽ né hẽ paawä Judah buuj nadoo do sii Peed bawa. Ta tii bä hegꞌããs do Peed raky nꞌaa herꞌoot ta wób sa hã Peed jeỹỹm. Ti hyb nꞌaa dooh takarẽn bä Judah buuj nadoo do sii tawa bä hegꞌããs do sa matym gó. Ti hyb nꞌaa tsyt hẽ tabawäd däk, tahapëë né paawä dooh ji masuuj noo byyh kahõg hõm do hyb nꞌaa ji Pꞌop Hagä Do gadoo. Béh-Nabéh sii hẽ sa hꞌyyb hata däg ti noo gó. Ti mꞌ, dooh baad hadoo doo, Kristo ky nꞌaa hanäm do metëëh doo da raboo boo bä ỹ bahapäh bä, sa hỹỹj hedoo do raty nꞌaa gesyyg däkRawén ty nꞌaa gesꞌyyk, dooh Garata häj nꞌaa buuj Jesus hã hꞌyy kaꞌeeh do sa masuuj noo byyh kehõg bä. Ti hadoo né hẽ Pꞌop Hagä Do gadoo na-ããj hẽ sa hã Peed hapëë né paawä, ta ty nꞌaa gesꞌyyk ta sii wa do paah, ta wób tajeỹỹm do hyb nꞌaa. Jꞌooj madäk do ta hꞌyyb. ỹ bahapäh bä, sahõnh hẽ sa matym gó Peed hã ỹ ky hadoo: “Judah buuj né paawä õm, Judah buuj nadoo doo da mabawäd däk. Meréd hõm Judah buuj raky nꞌaa jawꞌyyk doo. Hꞌëëd hyb nꞌaa hỹỹ kä, mabadꞌoo do hã, makarẽn mamejũũ Judah buuj nadoo do ër hỹỹj ky nꞌaa hedoo doo, Judah buuj ky nꞌaa jawꞌyyk do ragadoo sa hã magadoo hyb nꞌaa, õm né heréd hõm paawä tii?Dooh né paawä Peed herꞌood bä Judah buuj nadoo do sa hã sa masuuj noo byyh ragehõg hõm hyb nꞌaa, tii dꞌ tahanäng pé dawëë tabawäd däk do sa mahä̃nh, Judah buuj wób rakajaa bä."
48,2,15,"Te hub né hẽ, Judah buuj taah ër bahadoo do hyb nꞌaa Judah buuj né hẽ ëër. Dooh ta wób, baad nadoo do moo hebꞌooh do ër ado bä.Judah buuj ramaneëënh ta wób “baad nadoo do moo hebꞌooh doo” , sa ky nꞌaa jawꞌyyk do raky nadaheeh do hyb nꞌaa."
48,2,17,"Hỹỹ kä, ëër, Judah buuj hedoo doo, Kristo hyb nꞌaa kä ër karẽn do hyb nꞌaa baad ër bahado däk Pꞌop Hagä Do matym gó, baad nadoo do moo hebꞌooh do ër bahado däk Judah buuj nadoo do nemuun, näk ër buuj wób. Nyy dꞌ rahanäng pé ta tii? Kristo hyb nꞌaa gꞌeeh nesaa do moo hebꞌooh do ër bahado däk? Dooh. Dooh tii dꞌ tado bä!"
48,2,18,"Pꞌop Hagä Do ky nꞌaa jawꞌyyk do ky nadaheeh do ji bahadoo, pꞌaa hẽnh ji du do bä Mosees ky nꞌaa jawꞌyyk do hã ji daab yb bä, pooj jé ji eréd hõm doo.Hahỹỹ dꞌ tahanäng pé tii: Pꞌaa hẽnh ji daab yb bä Mosees ky nꞌaa jawꞌyyk do ji ky daheeh do hã, ta ti ji eréd wät do jawén paa bä, tii bä né hẽ nesaa do moo hebꞌooh do ji bahado däk né hẽ, ji nahajaa do hyb nꞌaa sahõnh hẽ ji ky dahé bä. Dooh Jesus hã ji daap yyp do hyb nꞌaa tado bä nesaa do moo hebꞌooh do ji hado bä."
48,2,19,"Dooh tawꞌããts hẽ tado bä pꞌaa hẽnh ỹ du do bä ỹ daap yyp Mosees ky nꞌaa jawꞌyyk do hã. Mosees ky nꞌaa jawꞌyyk do dajëb hã ji taky nꞌaa etyy do hyb nꞌaa, ỹ paa dajëb wät hadoo ta hã.Dooh Mosees ky nꞌaa jawꞌyyk do mejõ wäd bä ji hã Paw-Ro hanäng péh. Hỹỹ kä, tamanejõ wät do hyb nꞌaa hã ỹỹ, ỹ hajaa Pꞌop Hagä Do karẽn doo da ỹ bawät."
48,2,21,"Jããm hẽ Pꞌop Hagä Do ër wë taky enyym do hyb nꞌaa baad ër wén hado däk ta matym gó. Dooh ỹ ty nꞌaa gesyyg bä ta tii. Ta ti ỹ wén herꞌoot, ji haja bä paawä baad ji bahado däk Pꞌop Hagä Do matym gó ta ky nꞌaa jawꞌyyk do ji ky daheeh do hyb nꞌaa, tii bä daap paawä Kristo dajëp!”, näng mä ỹ Peed hã."
48,3,1,"Hꞌyy ganahoot nä do hadoo bëëh, Garata buuj! Takꞌëp bë rawadꞌii bong bë wén nahapëë wät baad hadoo doo! Jaa bë hã wadii? Baad ub né paa bë ỹ ma metꞌëëg wät Jesus Kristo ky nꞌaa bꞌaa, kajatsëk do hã ji hyb nꞌaa dajëp doo."
48,3,2,"Sét ub ti ỹ eaanh bë hã hỹỹ kä: Pꞌop Hagä Do anoo bë hã ta Sahee, Mosees ky nꞌaa jawꞌyyk do bë ky daheeh do hyb nꞌaa gꞌeeh, Kristo hã bë hꞌyy kaꞌeeh do hyb nꞌaa ta ky nꞌaa bë maa napäh noo gó?"
48,3,3,"Takꞌëp bë hꞌyy ganahoot? Bë du do däk noo gó Kristo hã bë hꞌyy kaꞌeeh doo, bë hꞌyy kaꞌeeh do hyb nꞌaa Pꞌop Hagä Do Sahee bë wén gadoo. Ta Sahee bë tahꞌyyb mahũũm. Bë karẽn apäh hỹỹ kä bë daaj hẽ bë hajaa doo me bë bahajaa pooj jé bë du doo doo? Mosees ky nꞌaa jawꞌyyk do ji ky daheeh do hã gꞌeeh bë karẽn bë daap yyp hỹỹ kä?"
48,3,4,"Hajõng baad hadoo do bë bahapäh paa bë mahang. Daap hẽ gꞌeeh ta ti bë hã? Ỹ karẽn paawä bë bahapäh, dooh daap hẽ tado bä.Dooh ji hapëë bä baad ub nyy dꞌ tahanäng pé tëg nadꞌëëd is do 4 hã kerih doo. Sét né paawä Gereg kyyh, pawóp hẽ ta ky nꞌaa ta see pé noo gó. Hahỹỹ da na-ããj hẽ tahajaa ji erii bä: “Daap hẽ gꞌeeh takꞌëp bë ahob wät doo, Kristo hã bë hꞌyy kaꞌeeh do hyb nꞌaa bë rarejãã noo gó? Ỹ karẽn paawä bë bahapäh, dooh daap hẽ tado bä bë ahoop do paah.”"
48,3,7,"Ti hyb nꞌaa kä, tii dꞌ hꞌyy kaꞌeeh doo, Abaraãm karapee kä.Abaraãm karapee,Pꞌop Hagä Do karapee, Isaraéw buuj sa hã. Ti hyb nꞌaa jé hꞌyy kaꞌeeh do tii, Pꞌop Hagä Do karapee hehꞌäät doo, Paw-Ro wén näng."
48,3,8,"Pꞌooj ub Pꞌop Hagä Do kyy kerih do hã kaherꞌood däk paah, rahꞌyy kaꞌeeh do hyb nꞌaa, Judah buuj nadoo do sii hẽ da baad rabahado padëëk da Pꞌop Hagä Do matym gó. Hahỹỹ da Kristo ky nꞌaa hanäm do Pꞌop Hagä Do kyy kerih do herꞌoot paa Abaraãm hã: “A hyb nꞌaa né da sahõnh hẽ badäk hahỹỹ hã habong do ky nꞌaa kedëng da”, 18.18, 22.18 näng kerih doo."
48,3,9,"Ti hyb nꞌaa, sahõnh hẽ Kristo hã hꞌyy kaꞌeeh do tii, Abaraãm hꞌyy kaꞌeeh doo da hꞌyy kaꞌeeh doo, ragadoo da Abaraãm hã Pꞌop Hagä Do ky nꞌaa edëng do paah."
48,3,10,"Tii dꞌ nado sahõnh hẽ tii, Mosees ky nꞌaa jawꞌyyk do raky daheeh do hã daab ꞌyyp doo. Ky nꞌaa kawasꞌee däk tii. Tii dꞌ né hẽ Pꞌop Hagä Do kyy kerih do herꞌoot ti ky nꞌaa: “Ky nꞌaa kawasꞌee däk sahõnh hẽ ajyy, ỹỹj, sét né paawä resõõts bä sahõnh hẽ Pꞌop Hagä Do ky nꞌaa jawꞌyyk doo gó kerih do mahang. Sét nuu me né paawä resõõts hõm bä, raky nꞌaa kawasꞌee däk da”, näng kerih doo."
48,3,11,"Ti hyb nꞌaa, wyt ta maab hẽ, dooh baad ji bahado däk Pꞌop Hagä Do matym gó ta ky nꞌaa jawꞌyyk do hã ji daap yyp do hyb nꞌaa. Ti né hẽ ti Pꞌop Hagä Do kyy kerih do herꞌoot doo. Hahỹỹ da takerii däk ta ti ky nꞌaa: “Jããm hẽ edëb hadꞌyyt da, jé ta hã hꞌyy kaꞌeeh do hyb nꞌaa baad hado däk do Pꞌop Hagä Do matym gó”, näng kerih doo."
48,3,12,"Hỹỹ kä, Mosees ky nꞌaa jawꞌyyk do mejũũ do ji moo wät doo, dooh ji hꞌyy kaꞌeeh do tado bä. Ramoo bok do hã radaab yyp ky nꞌaa jawꞌyyk do ky dahꞌeeh karꞌẽẽn doo. Hahỹỹ da takerii däk Pꞌop Hagä Do kyy kerih doo gó ta ti ky nꞌaa: “Jé hahỹỹ hã kamejũũ do moo wät doo, edëb né paawä da ta hyb nꞌaa.”"
48,3,13,"Ër paa ky nꞌaa kawasꞌee däk Mosees ky nꞌaa jawꞌyyk do mejũũ do ër nahajaa do hyb nꞌaa ër ky dahé bä. Tii bä kä, ër Kristo bedëëb wät ër ky nꞌaa kawasꞌee däk do mahä̃nh. Ta hã tabadäng ër ky nꞌaa kawasꞌee däk do Kristo anꞌoo bä, ër hã tanadëë wät hyb nꞌaa. Ër hyb nꞌaa Kristo ky nꞌaa kawasꞌee däk paa ỹ wén näng, hahỹỹ da Pꞌop Hagä Do kyy kerih do hyb nꞌaa ta ti ky nꞌaa: “Ky nꞌaa kawasꞌee däk da sahõnh hẽ bꞌaa hã sa kamag padëëk doo”, näng kerih doo."
48,3,15,"Kanerꞌoot do ky nꞌaa jawꞌyyk doo gó bë ỹ maherꞌoot Abaraãm hã Pꞌop Hagä Do ky nꞌaa enooh do ky nꞌaa, wakãn haa. Sa da hadoo do sii rakanerꞌood bä, ramoo boo bä kerih do rakanerꞌoot do heen nꞌaa, sa häd ta hã raberih bä hyb nꞌaa jewyk do sa matym gó, tii bä dooh hajaa pé ta ti tahỹỹd bä. Dooh na-ããj hẽ ta jawén sa see haja bä kanerꞌoot do heen nꞌaa hã taberih nä ta ky nꞌaa papuuj, pooj jé, ta da hadoo do sii rakanerꞌoot do bód nadoo doo. Ti hadoo Abaraãm hã Pꞌop Hagä Do ky nꞌaa enooh do hã.Dooh kahꞌỹỹt pé tii. Dooh ta bahä̃nh hanoo péh."
48,3,16,"Abaraãm hã, ta panaa hã na-ããj hẽ Pꞌop Hagä Do ky nꞌaa enooh paah, ta hyb nꞌaa sahõnh hẽ badäk hahỹỹ hã habong do raky nꞌaa kedëng. Dooh paa Pꞌop Hagä Do ky dëë bä hajõk do ta panaa sa hyb nꞌaa, ta ti taky nꞌaa enooh doo. Sét hẽ ta panaa hyb nꞌaa taky däng. 13.15, 24.7 Kristo né hẽ ti sét hadoo do Abaraãm panaa, ta hyb nꞌaa ji wén ky nꞌaa kedëng."
48,3,17,"Hahỹỹ dꞌ ti ỹ hanäng péh, dooh Pꞌop Hagä Do ky nꞌaa enooh do paa hahꞌỹỹt pé ỹ noo bä: Abaraãm sii Pꞌop Hagä Do kanerꞌood wät paah. Baad Pꞌop Hagä Do ky däng ta hã. Taky däng ta hã, dooh taky kahỹỹd bä ta hã taky nꞌaa enooh doo. Ti hyb nꞌaa, ta ky nꞌaa jawꞌyyk doo, 430 ta baab jawén paa bä Mosees hã kanꞌoo däk doo, dooh tahaja bä tahỹỹd bä pooj jé Abaraãm hã Pꞌop Hagä Do ky nꞌaa enooh doo."
48,3,18,"Abaraãm hã Pꞌop Hagä Do ky nꞌaa edëng do ër wë tatabëëj bä paawä Mosees ky nꞌaa jawꞌyyk do ji ky daheeh do hyb nꞌaa, ji haja bä paawä tii, tii bä dooh Pꞌop Hagä Do ky nꞌaa enooh do hyb nꞌaa tado wäd bä. Pꞌop Hagä Do ky nꞌaa enooh do hyb nꞌaa né hẽ Abaraãm gadoo Pꞌop Hagä Do ky nꞌaa edëng do ta hã. Pꞌop Hagä Do wén ky nꞌaa edëng Abaraãm, Pꞌop Hagä Do ky enyym do hyb nꞌaa ta hã."
48,3,19,"Tii dꞌ tado bä, hꞌëëd hyb nꞌaa gꞌeeh takanꞌoo däk ta ky nꞌaa jawꞌyyk doo? Tawén kanꞌoo däk, nesaa do ramoo nabok hyb nꞌaa paawä. Takanꞌoo däk dó, Kristo, Abaraãm panaa, kanajaa nä bä. Ti panaa hã Pꞌop Hagä Do ky nꞌaa enooh doo. Pꞌop Hagä Do anoo paa ta ky nꞌaa jawꞌyyk do ããs sa hã, Mosees hã rabanꞌoo däk hyb nꞌaa. Pꞌop Hagä Do ky nꞌaa rod Isaraéw buuj sa wë, sa ky nꞌaa rod Pꞌop Hagä Do wë na-ããj hẽ ti Mosees."
48,3,21,"Ti hyb nꞌaa kä, Pꞌop Hagä Do ky nꞌaa jawꞌyyk do hꞌyy kawareem gꞌeeh pooj jé taky nꞌaa enooh do paa hã? Dooh! Dooh ta hã tahꞌyy kawareem bä. Pꞌop Hagä Do ky nꞌaa jawꞌyyk do haja bä paawä ji edëb hadꞌyyt do ji hã tanꞌoo bä, tii bä kä baad ër bahado däg né hẽ paawä Pꞌop Hagä Do matym gó ta ky nꞌaa jawꞌyyk do ër ky daheeh do hyb nꞌaa."
48,3,23,"Kristo ewäd hyng do pooj jé, ti nuuj jé, Mosees ky nꞌaa jawꞌyyk do ãã tamoo masoo hadoo. Ãã tadewäts bëëh hadoo. Ãã tahagꞌããs ti nuuj jé, tób rayd ragadahewꞌëës do hagã nꞌaa tabadꞌoo doo da, Pꞌop Hagä Do ër hã tametëëh bä kä Kristo hã ji hꞌyy kaꞌeeh do hyb nꞌaa kä hỹỹ kä, baad ji bahado däk ta matym gó."
48,3,24,"Kristo ewäd hyng do pooj jé, ãã hagã nꞌaa hadoo ti nuuj jé Mosees ky nꞌaa jawꞌyyk doo, nesaa do ãã moo nabok hyb nꞌaa. Hỹỹ kä, Kristo ewäd hyng do hyb nꞌaa, baad ër bahado däk Pꞌop Hagä Do matym gó ta hã ër hꞌyy kaꞌeeh do hyb nꞌaa."
48,3,25,"Hỹỹ kä, Kristo hã ër hꞌyy kaꞌeeh do hyb nꞌaa kä, Kristo hã ër daap yyp do hyb nꞌaa kä, dooh hyb nꞌaa Mosees ky nꞌaa jawꞌyyk do ër tahagãã wäd bä. Ti hyb nꞌaa kä, Pꞌop Hagä Do taah bë sahõnh hẽ, Kristo hã bë hꞌyy kaꞌeeh do hyb nꞌaa. Séd bë hꞌyyb hedo däk hỹỹ kä Kristo Jesus hã."
48,3,27,"Bë nu kemuun bong bä séd hã bë hꞌyy kata däk hyb nꞌaa Kristo sii, Kristo hadoo bë bahado däk hỹỹ kä."
48,3,28,"Séd uuh hadꞌyyt ër hỹỹ kä Kristo Jesus hã ër hꞌyy kata däk do hyb nꞌaa: Judah buuj ji do bä, Judah buuj nadoo do ji do bä, sa kariw nꞌaa ji do bä, sa karom ji do bä, ajꞌyy ji do bä, ỹỹnh ji do bä na-ããj hẽ. Séd uuh hadꞌyyt né hẽ ji. Kristo karapee bë bahado däk do hyb nꞌaa, Abaraãm panaa hehꞌäät hadoo bë bahado däk. Ti hyb nꞌaa Abaraãm hã Pꞌop Hagä Do ky nꞌaa enooh do paa tabës hỹỹ kä bë hã."
48,4,1,"Panyyg ky nꞌaa gó bë ỹ maherꞌoot ji hã tabës do ky nꞌaa: Ji tꞌaah, sahõnh hẽ ta yb ma gadoo do panꞌaa, sa karom bahä̃nh nado ta karapee noo gó, sahõnh hẽ ta yb ma ta ma hado däg né paawä ta jawén. Ta yb ky däng do noo gó kanajaa nä bä, ta hagã nꞌaa mejũũ ta tꞌaah hã ti nuuj jé. Ta ma tagadoo do panꞌaa ti nuuj jé hagꞌããs do hã taky daheeh. Dooh ta tꞌaah haja bä tahꞌyy karẽn do tamoo wäd bä."
48,4,3,"Ti hadoo ër hã. Kristo ër tabedꞌëëp do pooj jé, karapee tꞌaah hadoo ëër. Badäk hahỹỹ hã nyy da ji badꞌoo, nyy da ji bawät do ky nꞌaa jawꞌyyk doo, takꞌëp ër hã tamejũũ ti noo gó. Ta ti kamejũũ do karom hadoo nä ëër ti noo gó."
48,4,4,"Tii bä kä, Pꞌop Hagä Do ky däng do noo gó kajaa bä kä, Pꞌop Hagä Do mejũũ ta Tꞌaah. Ỹỹn näng, ji da tabahadoo hyb nꞌaa. Mosees ky nꞌaa jawꞌyyk do mejũũ doo bä tabenäng, ãã tabedꞌëëp hyb nꞌaa Mosees ky nꞌaa jawꞌyyk do hyb nꞌaa ky nꞌaa kawasꞌee däk do paah, Pꞌop Hagä Do taah ër bahadoo hyb nꞌaa kä."
48,4,6,"Pꞌop Hagä Do taah ër bahadoo do hyb nꞌaa, Pꞌop Hagä Do mejũũ ta Tꞌaah Sahee ër hꞌyyb tym gó tabawät hyb nꞌaa. Ti né hẽ, ta Sahee anꞌoo bä, “Ee” Pꞌop Hagä Do ër maneëënh hyb nꞌaa."
48,4,7,"Ti hyb nꞌaa kä, dooh ji hã mejũũ do karom mahado wäd bä. Pꞌop Hagä Do tꞌaah kä õm. Ta tꞌaah mabahado däk do hyb nꞌaa, sahõnh hẽ ta taah sa hã tabanoo doo, a hã da tabanoo na-ããj hẽ."
48,4,8,"Pooj jé, Pꞌop Hagä Do bë nahapäh nä bä, bë hꞌyy kahaꞌeeh do sa karom hadoo paa bëëh, Pꞌop Hagä Do nado né paawä ta tii."
48,4,9,"Hỹỹ kä, Pꞌop Hagä Do bë hapäh hyb nꞌaa bë hꞌyyb gó, bë Pꞌop Hagä Do hapäh do hyb nꞌaa ỹ hanäng, hꞌëëd hyb nꞌaa pꞌaa hẽnh bë hꞌyy kawareem ta ti ky nꞌaa jawꞌyyk do nahejoonh doo, daap hadoo do wë? Bë karẽn apäh ta ti hedoo do bë tamejũũ pꞌaa hẽnh, pꞌooj ub bë babok doo da?"
48,4,10,"Tsyt hẽ däg bë basëëw däk ta ä̃h, bë daaj hẽ bë tayy hyb nꞌaa. Kamarab heen nꞌaa bë tebꞌëës, ji joom ji ataa do hedoo do heen nꞌaa bë tebꞌëës, tsyt hẽ däg bë basëëw däk ta see pé noo gó ta baab.Ta ti hedoo do ratebꞌëës do hyb nꞌaa Pꞌop Hagä Do gadoo redꞌoo."
48,4,11,Bë ỹ hyb nꞌaa tón! Daap hẽ apäh ỹ ma metꞌëëg wät Kristo ky nꞌaa bë mahang?
48,4,12,"Takꞌëp ỹ betsẽẽ bë hã, wakãn haa, ỹ badꞌoo doo da tawꞌããts hẽ bë badꞌoo. Dooh Mosees ky nꞌaa jawꞌyyk do hã ỹ daab yb wäd bä. Pooj jé ta tii hã bë daab nayyp do hado däk ỹỹh.Pooj jé baad ỹ bë gadoo."
48,4,13,"Bë hapäh né hẽ, ỹ nahëë näng do hyb nꞌaa ti noo gó bë häj nꞌaa bä ỹ bewäd nä. Ti noo gó né hẽ pooj jé bë ỹ maherꞌood wät Kristo ky nꞌaa hanäm doo. Nahäh ỹỹ tawꞌããts hẽ nado né paawä bë hã ti noo gó, dooh né paa ỹ bë ty nꞌaa gesyyg bä. Baad ỹ bë gadoo ti noo gó. Pꞌop Hagä Do ããs bë gadoo doo da ỹ bë gadoo paah. Kristo Jesus bë gadoo doo da ỹ bë gadoo paah."
48,4,15,"Takꞌëp bë tsebé ti noo gó. Hꞌëëd hyb nꞌaa bë tsanebee bong? Ti noo gó, bë haja bä paawä, bë matym sii hẽ bë ado nyyh paawä hã ỹỹ bë banoo hyb nꞌaa."
48,4,17,"Takꞌëp né paawä nanäng ma matëg oow bë rahꞌyyb enꞌyym bë gadoo hyb nꞌaa sa hã, dooh bë hyb nꞌaa tado bä bë rahꞌyyb enꞌyym doo. Rakarẽn paawä bë hyb nꞌaa wareem ỹỹh, sa hã bë hꞌyyb enꞌyym hyb nꞌaa, sa hã bë maa newëë hyb nꞌaa kä."
48,4,18,"Tawꞌããts hẽ hadꞌyyt hẽ ji rahꞌyyb enꞌyym doo, baad hadoo do hyb nꞌaa tado bä tii. Hỹỹ kä, bë mahang ỹ badoh bä, bë anꞌoo manä baad nadoo do jawén bë rahꞌyyb enꞌyym doo."
48,4,19,"Tah haa hadoo do ỹ kamahä̃n doo, ỹỹnh ajãn benyy däg bä ta mahỹỹnh do tahoop doo da, pꞌaa hẽnh ỹ bahoop bë hyb nꞌaa, Kristo bawäd wät doo da bë baboo däk bä kä. Dooh ỹ haja bä bë wë ỹ ahõm bä, ti hadoo né hẽ ỹ karẽn paawä bë wë ỹ bahõm, baad bë sii ỹ berꞌoot hyb nꞌaa. Ta ti ỹ wén herꞌoot, dooh ỹ hapëë wäd bä nyy dꞌ ỹ badꞌoo bë hã."
48,4,21,"Bëëh, Mosees ky nꞌaa jawꞌyyk do bë hã mejũũ karꞌẽẽn doo, bë hã ỹ eaanh hahỹỹh: Dooh bë hapëë bä Mosees ky nꞌaa jawꞌyyk do herꞌoot doo?"
48,4,22,"Pawóp mä Abaraãm taah, näng kerih do hã. Ta ỹỹm karom Agah häd näng do sii ta tꞌaah seeh, ta ỹỹm hehꞌäät do Sarah häd näng do sii ta tꞌaah seeh."
48,4,23,"Ta ỹỹm karom sii tawén eta däk, ta ỹỹm karom hã ta tꞌaah wén nyy däk, nyy dꞌ rabadꞌoo sa daaj hẽ rahyb nꞌaa newë däk do hyb nꞌaa. Ta ỹỹm hehꞌäät do sii tawén eta däk, tii da Pꞌop Hagä Do ky nꞌaa eno däk do paa hyb nꞌaa ta hã."
48,4,24,"Ta ti ky nꞌaa gó tahajaa ji ma metꞌëëg bä. Pawóp hẽ hadoo do ỹỹj, Agah, Sarah, pawóp hẽ hadoo pé Pꞌop Hagä Do sa sii kanerꞌood däk do hadoo, Abaraãm sii, Mosees sii kanerꞌood däk doo. Waëë Sinaih häd näng doo bä ta ky nꞌaa jawꞌyyk do sa hã tanoo doo, Agah hadoo tii. Sahõnh hẽ Sinaih bä kanoo do hã daap yyp doo, takꞌëp rabahoop kamejũũ doo. Agah, waëë Sinaih häd näng do hadoo, Arab häj nꞌaa bä hahäng doo. Agah hadoo Jerusarẽnh panang da hẽ. Agah, Agah panaa takꞌëp sa hã ramejũũ do rahoop doo da paah, Jerusarẽnh buuj da hẽ rahoop takꞌëp kamejũũ doo. Sa karom hadoo Jerusarẽnh buuj. Hỹỹ kä, Jerusarẽnh hỹ pong jé hana doo,Jesus Kristo hã hꞌyy kaꞌeeh do ky nꞌaa né hẽ tii. Jé Kristo hã hꞌyy kaꞌeeh doo, dooh tahob wäd bä ky nꞌaa jawꞌyyk do takꞌëp kamejũũ doo. Sarah, kamanejũũ do nahoop do hadoo tii. Jerusarẽnh hỹ pong jé hana do karapee ëër, Kristo hã hꞌyy kaꞌeeh doo. Dooh kamejũũ do ër ahob bä."
48,4,27,Ti ky nꞌaa né hẽ Pꞌop Hagä Do kyy kerih doo gó kerii däk. Hahỹỹ da takerih:
48,4,28,"Ti hyb nꞌaa kä, bëëh, wakãn haa hedoo doo, Isak hadoo bëëh, Pꞌop Hagä Do ky nꞌaa enooh do hyb nꞌaa tabenäng doo. Pꞌop Hagä Do taah bë wén hado däk, Abaraãm hã Pꞌop Hagä Do ky nꞌaa enooh do ta ky bajawaa hyb nꞌaa."
48,4,29,"Pꞌooj ub, Abaraãm tꞌaah Agah sii, nyy dꞌ rabadꞌoo sa daaj hẽ rahyb nꞌaa newë däk do hyb nꞌaa henäng doo, Is-maéw, rejã wät ta tꞌaah Sarah sii Pꞌop Hagä Do Sahee ky gabuuj gó henäng doo. Ti hadoo da hẽ. Mosees ky nꞌaa jawꞌyyk do hã daap yyp do ër rarejãã, Pꞌop Hagä Do Sahee ër hꞌyyb gó hanäng doo."
48,4,30,"Hỹỹ kä, hahỹỹ da Pꞌop Hagä Do kyy kerih do herꞌoot ta ti ky nꞌaa: “Mahꞌeed hõm ỹỹnh karom ta tꞌaah daheeh. Dooh ỹỹnh karom tꞌaah gado bä ta yb hanaa ta ỹỹm hehꞌäät do tꞌaah nemuun”, näng kerih doo.Pꞌooj ub, Agah, Is-maéw daheeh sa ky nꞌaa ta ti kerih doo. Ta ti ky nꞌaa gó Paw-Ro pesꞌããp ma matëg oow sa mahang habong doo, Mosees ky nꞌaa jawꞌyyk do sa hã karẽn mejũũ doo. Dooh ta ti hedoo do ji gado bä ji mahang, tahanäng péh. Dooh Pꞌop Hagä Do ky nꞌaa enooh do ragado da tii."
48,4,31,"Ti hyb nꞌaa wakãn haa, takꞌëp ta hã kamejũũ do taah nado ëër."
48,5,1,"Kristo ër tabedꞌëëp takꞌëp ër hã kamejũũ do ër ahoop do mahä̃nh, baad ër babok hyb nꞌaa kä. Ti hyb nꞌaa bë anꞌoo manä ta see hã bë rahꞌyyb mahũũm. Bë gado manä takꞌëp kamejũũ do rakarẽn bä pꞌaa hẽnh bë gadoo."
48,5,2,"Bë hyb nꞌaa matakä bë ỹ maherꞌoot doo! Ỹỹh, Paw-Ro, baad bë ỹ maherꞌoot hahỹỹh: Masuuj noo byyh kahõg hõm do bë gado bä, daap hẽ da bë hã tii bä Kristo ji hyb nꞌaa dajëp doo. Sahõnh hẽ ajyy sa masuuj noo byyh kahõg hõm do gadoo do sa hã ỹ abꞌaanh ỹ maherꞌood wät doo: Ta ti bë gado bä, kamejõ däk bë hã tii bä sahõnh hẽ Mosees ky nꞌaa jawꞌyyk do wób bë ky daheeh na-ããj hẽ."
48,5,4,"Bëëh, Mosees ky nꞌaa jawꞌyyk do ky dahꞌeeh do hyb nꞌaa karꞌẽẽn do baad bë bahado däk paawä Pꞌop Hagä Do matym gó, dawëë bë baboo däg kän Kristo mahä̃nh. Ji hã Pꞌop Hagä Do ky enyym do bë ty nꞌaa gesyyg däg kän."
48,5,5,"Ëër kä, baad ër gada Pꞌop Hagä Do Sahee anꞌoo bä, Kristo hã ër hꞌyy kaꞌeeh do hyb nꞌaa baad ër bahado däk Pꞌop Hagä Do matym gó."
48,5,6,"Séd hẽ ji hꞌyy kata däg bä Kristo Jesus hã, ji masuuj noo byyh kahõg hõm do hyb nꞌaa nado ji tagadoo, ji masuuj noo byyh kanahõg hõm do hyb nꞌaa nado ji tagadoo na-ããj hẽ. Séd hã né hẽ ji ta hã. Jããm hẽ takarẽn do ji hã, baad ji hꞌyy kae hehꞌäät do ta hã, ji da hadoo do ji kamahä̃n do hã kametëëh doo."
48,5,7,"Baad paa bë babok pooj jé. Jaa bë tahewad kän baad hadoo do ky nꞌaa bë ky nadahé wät hyb nꞌaa? Ta ti bë hã raky kahꞌũũm doo, dooh Pꞌop Hagä Do bë tanaëënh do hanaa tado bä.?"
48,5,9,"Nadꞌëëd its né paawä pãw makuj nꞌaa, jé padꞌyyt hẽ däg takamekuuj däk.Hahỹỹ dꞌ Paw-Ro hanäng péh: Kanahën dꞌos hẽ né paawä baad nadoo do ma matëg oow rama metꞌëëg bä, ta sꞌee hẽnh da rahꞌyyb mahũũm hajõk doo."
48,5,10,"Takꞌëp Hyb Nꞌaa Jawyk Do hã ỹ hꞌyy kasadä do hyb nꞌaa, baad ỹ bahapäh hëp ỹỹ gó, ỹ hyb nꞌaa newëë doo da bë da hyb nꞌaa newëë na-ããj hẽ, séd bë hꞌyyb hedoo da hã ỹỹ. Dooh da ta see hadoo bë hyb nꞌaa newë bä da. Pꞌop Hagä Do rejãã da bë hꞌyyb manepëë bong hanoo doo, hyb nꞌaa jawyg né paawä ta ti ta wób sa hã."
48,5,11,"Wakãn haa, ỹ na-ããj hẽ ỹ mejõ nä bä paawä ta wób ramasuuj noo byyh kahõg hõm hyb nꞌaa, te hub tado bä paawä tii, dooh paawä Judah buuj ỹ rarahejã bä. Ỹ ma metꞌëëg nä bä paawä tawꞌããts hẽ né hẽ ji masuuj noo byyh kahõg hõm doo, tii bä Kristo bꞌaa hã kajatsëk do hã dajëp do ky nꞌaa, dooh paawä Judah buuj tahꞌyyb rejã wäd bä. Ta ti ajyy ji masuuj noo byyh kahõg hõm do mejũũ doo, ta ti ky nꞌaa me bë hꞌyyb manepëë bong hanoo doo, tawꞌããts hẽ paawä sahõnh hẽ sa hã hanäng do ragahõg hõm."
48,5,13,"Bëëh, wakãn haa, Pꞌop Hagä Do bë tatsyyd wät ky nꞌaa jawꞌyyk hedoo do takꞌëp ji mejũũ do bë hã tamanejõ wät hyb nꞌaa, baad bë babok hyb nꞌaa kä. Dooh nesaa do ji hꞌyyb säg karẽn do jawén ji awät do hyb nꞌaa tado bä tii dꞌ tabadꞌoo ër hã. Dooh. Takꞌëp ky nꞌaa jawꞌyyk do ji hã tamejũũ do mahä̃nh ji tawén edꞌëëp, kamahä̃n gó ër masa hyb nꞌaa ër da hadoo doo. Ta tii dꞌ ỹ wén herꞌoot, sahõnh hẽ Pꞌop Hagä Do ky nꞌaa jawꞌyyk doo, hahỹ sét hẽ hadoo do tamejũũ do hã kametä däk: “Makamahä̃n a da hadoo doo, a hã makamahä̃n doo da.”"
48,5,15,"Bë hyb nꞌaa matakä! Bë kamanahä̃n bä bë da hadoo doo, bë mahang ta see kamajẽ bä ta see wë, ta see rejã bä ta see tabanasꞌaa mo nꞌaa me, tii bä da bë dꞌ gawatsik."
48,5,16,"Tawꞌããts hẽ ji anoo Pꞌop Hagä Do Sahee ji tahꞌyyb mahũũm do ky nꞌaa hahỹỹhTi hyb nꞌaa kä bë ỹ maherꞌoot hahỹỹ da: Bë anꞌoo Pꞌop Hagä Do Sahee bë tahꞌyyb mahũũm hyb nꞌaa, tii bä da dooh bë moo boo bä nesaa do bë hꞌyyb säg karẽn doo. Nesaa do ji hꞌyyb säg karẽn doo, dooh takarẽn bä Pꞌop Hagä Do Sahee karẽn doo. Pꞌop Hagä Do Sahee dooh takarẽn bä na-ããj hẽ nesaa do ji hꞌyyb säg karẽn doo. Pawóp hadoo do kamajꞌĩĩ ji hꞌyyb gó, ti hyb nꞌaa dooh bë haja bä bë moo boo bä ti bë karẽn paawä bë moo bong doo."
48,5,18,"Pꞌop Hagä Do Sahee bë tahꞌyyb mahũũm bä bë anꞌoo bä, dooh ky nꞌaa jawꞌyyk do bë hã tamejõ wäd bä."
48,5,19,"Wyt ta maab hẽ nesaa do sa hꞌyyb säg karẽn do jawén habok do moo bok doo: Sa ỹỹm nadoo do sii, sa patug nadoo do sii rabaheꞌỹỹh, nesaa do nu meby nꞌaa näng do sa hã hanäng doo me ramoo bong, dooh rahꞌyy keba bä ta ti hedoo do hã."
48,5,20,"Kabarii hã rahꞌyy kaꞌeeh, rawehꞌëëh. Ramehëm. Hꞌyy gaẽẽj gó rababok, ky kedꞌaak, ta wób hã rahꞌyy kajewꞌëës. Nayyw hẽ rakawajããn. Ta wób sa bahä̃nh rakarẽn ranu gapadꞌëëk, dooh rakarẽn bä séd rahꞌyyb hedo bä ta wób sa hã. Ta wób wë hanäng do raty ge-eh. Jarakë hedoo do hã rabaoom. Ta bahä̃nh rabawëh, rabeëëk. Hajõng nä ti hedoo do ramoo bong na-ããj hẽ. Pꞌaa hẽnh takꞌëp péj bë ỹ maherꞌoot: Tii dꞌ hawät doo, dooh da Pꞌop Hagä Do gado bä tabagꞌããs doo bä."
48,5,22,"Tii dꞌ nado rabadꞌoo Pꞌop Hagä Do Sahee hꞌyyb mahũũm doo. Pꞌop Hagä Do Sahee hanaa ji kamahä̃n doo, baad ji tsebé doo, ji hꞌyyb näm doo, nayyw hẽ kawanajããn doo, ji ky enyym doo, baad ji da hadoo do ji gadoo doo, hꞌyy kanehꞌỹỹt doo, kaja hẽ denaa hẽ ji hꞌyyb ji mahũũm do ji da hadoo do wë, ji hꞌyyb ji meduuk do na-ããj hẽ. Dooh ky nꞌaa jawꞌyyk pé ta ti hedoo do meduuk péh."
48,5,24,"Kristo Jesus karapee hedoo doo, dooh nesaa do sa hꞌyyb säg karẽn do jawén raboo boo bä. Reréd hõm nesaa do sa hꞌyyb takꞌëp karẽn doo. Bꞌaa kajatsëk do hã repëëm däk hadoo ta tii."
48,5,25,"Ti hyb nꞌaa, papuuj gó ër babok Pꞌop Hagä Do Sahee anoo do hyb nꞌaa, tawꞌããts hẽ hỹỹ kä ër ky daheeh né hẽ Pꞌop Hagä Do Sahee ër hã metëëh do ër hꞌyyb gó. Tawꞌããts hẽ dooh ër hꞌyy kasabé bä. Tawꞌããts hẽ dooh ër mety bä ër da hadoo doo. Tawꞌããts hẽ dooh ër hꞌyy kajewëëts bä ër da hadoo do wë."
48,6,1," Hyb nꞌaa sakog is do seeh, “Ỹ hyb nꞌaa jawyk”, ta hꞌyyb gó taky hado bä, ta daaj hẽ takawadii."
48,6,4,"Tawꞌããts hẽ ji daaj hẽ ji moo wät do hã ji hyb nꞌaa newëë baad ji do bä. Baad ji do bä, ji hegãã bä ji daaj hẽ, tii bä ji moo wät do hã tahajaa ji tsebé. Dooh hyb nꞌaa pé tii bä ta wób rababok do hã ji kametyy. Tawꞌããts hẽ sét kenꞌyyh ji, ji gadoo, ji moo wät Pꞌop Hagä Do anoo do ji hã ji moo wät hyb nꞌaa. Ti hyb nꞌaa, dooh hyb nꞌaa pé ta wób ramoo bok do hã ji kametyy ỹ wén näng."
48,6,6,"Tawꞌããts hẽ Pꞌop Hagä Do kyyh ma kametꞌëëk do ramasa sa ma matëg, sa wë hanäng do uuh me."
48,6,7,"Bë hã hẽ bë kawadꞌii manäh! Dooh hajaa pé Pꞌop Hagä Do wadii péh. Ji ejoom doo, ti né hẽ ti ta jawén ji ataa doo. Hahỹỹ dꞌ ỹ hanäng péh: Jé sa hꞌyyb säg karẽn do jawén habok doo, ti hanaa né hẽ ragadoo da takꞌëp rahob hadꞌyyt doo. Jé Pꞌop Hagä Do Sahee karẽn do jawén habok doo, ragadoo da ji edëb hadꞌyyt do Pꞌop Hagä Do pa."
48,6,9,"Ti hyb nꞌaa, tawꞌããts hẽ dooh ër hꞌyy gejë hõm bä baad hadoo do ër moo bok do hã. Ër hꞌyy ganejë bä, Pꞌop Hagä Do hꞌyyb däng do noo gó ër gadoo da baad hadoo doo."
48,6,10,"Ti hyb nꞌaa kä, ër haja bä, tawꞌããts hẽ baad hadoo do ër moo boo hadꞌyyt bä sahõnh hẽ sa hã. Tawꞌããts hẽ ti bahä̃nh tii dꞌ ër badꞌoo, ër masa, ër nemuun Kristo hã hꞌyy kaꞌeeh do sa hã."
48,6,11,
48,6,12,"Ta tii dꞌ karẽn do bë ramejũũ bë masuuj noo byyh bë kahõg hõm hyb nꞌaa, jããm hẽ ta wób rahꞌyyb enꞌyym do hyb nꞌaa tii dꞌ rawén mejũũ. Dooh rakarẽn bä Judah buuj wób, takꞌëp ta ti mejũũ do sa hã rarahejãã Kristo bꞌaa hã kajatsëk do hã dajëp do ky nꞌaa hyb nꞌaa."
48,6,13,"Sa daaj hẽ dooh raky dahé bä Mosees ky nꞌaa jawꞌyyk doo, ti hadoo né hẽ rakarẽn bë gadoo bë masuuj noo byyh kahõg hõm doo, ta ti bë gadoo do hyb nꞌaa Judah buuj wób sa matym gó rahꞌyy kasabꞌee hyb nꞌaa."
48,6,14,"Ỹỹ kä, jããm hẽ ỹ karẽn ỹ hꞌyy kasabꞌee bꞌaa kajatsëk do hã Jesus Kristo, Ër Wahë Nꞌaa dajëp do hyb nꞌaa. Bꞌaa kajatsëk do hã Kristo dajëp do hyb nꞌaa, sahõnh hẽ badäk hahỹỹ hã ji hꞌyyb karẽn do dajëb kän hadoo hã ỹỹ. Ỹ na-ããj né hẽ ỹ dajëb wät hadoo ta ti hedoo do hã. Dooh ta ti jawén ỹ awäd wäd bä."
48,6,15,"Ji masuuj noo byyh kahõg hõm do hã nado ti ji hyb nꞌaa matakëë doo, ji masuuj noo byyh kanahõg hõm do hã nado na-ããj hẽ. Dooh its ti Pꞌop Hagä Do matym gó. Jããm hẽ tawꞌããts hẽ ji hyb nꞌaa matakëë papuuj gó ji bawät do hã, Pꞌop Hagä Do Sahee anoo doo."
48,6,16,"Ta tii hã hyb nꞌaa matakëë do sa hã, papuuj gó habok do sa hã, hꞌyyb näm do ỹ karẽn Pꞌop Hagä Do anoo. Ỹ karẽn Pꞌop Hagä Do tꞌyyd mehĩĩn tii. Ti né hẽ ta karapee hehꞌäät doo."
48,6,17,"Hup ỹỹ hã ti anäng rok ỹ tyw nꞌaa paah, Jesus hyb nꞌaa ỹ rarahejãã doo.Ma matëg oow rahꞌyy kasabꞌee masuuj noo byyh kahõg hõm do heen nꞌaa hã. Sa hã, ti ti metëëh baad ji do bä Pꞌop Hagä Do matym gó. Dooh its ta tii. Paw-Ro hub hã rahapäh hajõng ta rog tyw nꞌaa paah, takꞌëp rarahejãã do paa hajꞌaa. Jesus panyyg hanäm do hyb nꞌaa Paw-Ro ahoop tii. Tii hã rahapäh ny hadoo do baad Jesus ky daheeh doo. Ti hyb nꞌaa, hỹ jawén, dooh ỹ karẽn wäd bä ranꞌoo bä, bë hyb nꞌaa hꞌyy katón do ỹ ahob wäd bä."
48,6,18,"Ỹ karẽn ër Wahë Nꞌaa Jesus Kristo ky enyym sahõnh hẽ bë hã, wakãn haa hedoo doo. Jããm hẽ kä."
49,1,1,"Jesus hã hꞌyy kaꞌeeh do Epeso häd näng do panang bä habong do hã Paw-Ro ma erih do hahỹỹhKedëng do ky nꞌaa hahỹỹhPaw-Ro ỹ ti hỹỹh, Pꞌop Hagä Do karẽn do hyb nꞌaa Kristo Jesus mejũũ do see ỹ hado däk doo. Ỹ edëng bëëh, Epeso panang bä habong do tsyt hẽ Pꞌop Hagä Do wë kasëëw hõm doo, Kristo Jesus hã hꞌyy kata däk doo, ta hã hꞌyy kanerét doo."
49,1,2,"Ãã karẽn Pꞌop Hagä Do ër Yb, Jesus Kristo Takꞌëp Hyb Nꞌaa Jawyk Do na-ããj hẽ ky enꞌyym bë hã. Ãã karẽn baad bë rahꞌyyb enꞌyym."
49,1,3,"Kristo hyb nꞌaa ji Pꞌop Hagä Do ky nꞌaa edëng do ky nꞌaa hahỹỹhTawꞌããts hẽ ji jꞌaa etsë Pꞌop Hagä Doo, ër Wahë Nꞌaa Jesus Kristo hꞌyy kahaꞌeeh doo, ta Yb. Ti né ta ti tabagꞌããs doo bä ër taky nꞌaa edëng do sahõnh hẽ baad hadoo doo me, hỹ pong jé hana doo me, badäk hahỹỹ bä naa nadoo doo me. Ër taky nꞌaa edëng, Kristo hã ër hꞌyy kata däk tabanoo do hyb nꞌaa."
49,1,4,"Hahỹỹ da tabadꞌoo ër hã: Sahõnh hẽ badäk hahỹ tapahuunh do pooj jé, Kristo hyb nꞌaa ër tabasëëw hõm ta wë. Ër tabasëëw hõm tsyt hẽ, nesaa do mahä̃nh, baad hadꞌop doo da ër babok hyb nꞌaa ta matym gó. Ër takamahä̃n do hyb nꞌaa, sahõnh hẽ tapahuunh do pooj jé, Jesus Kristo hyb nꞌaa ër hã tahꞌyyb däng, ta taah ër bahadoo hyb nꞌaa kä. Tii dꞌ tawén dꞌoo, tii da tahꞌyyb däng do hyb nꞌaa, tii da takarẽn do hyb nꞌaa."
49,1,6,"Ta wë ër tabasëëw hõm, ta taah ër bahado däk tabanoo na-ããj hẽ, takꞌëp taky enyym do hyb nꞌaa ji jꞌaa etsë hyb nꞌaa ta hã. Baad ër wë taky enyyw hõm ta Tꞌaah hyb nꞌaa, takamahä̃n doo."
49,1,7,"Ta Tꞌaah hyb nꞌaa, ta Tꞌaah majyyw me ër tabedꞌëëp nesaa do mahä̃nh. Ta Tꞌaah ër hyb nꞌaa tadajëp do hyb nꞌaa, tabawug hõm nesaa do ër hꞌyyb tym gó hanäng doo. Tii dꞌ tawén dꞌoo, takꞌëp taky enyym do hyb nꞌaa. Takꞌëp né hẽ ër wë taky enyyw hõm. Sahõnh hã ër tahꞌyy ganꞌyyh, sahõnh hã ër hꞌyy kadawꞌuuh tanꞌoo bä. Series,  Pꞌop Hagä Do karẽn do hyb nꞌaa tametä wät ër hã nyy da tahꞌyyb däng tabadꞌoo Kristo hyb nꞌaa. Pooj jé, dooh hapäh pé tahꞌyyb däng doo. Hahỹ ti Pꞌop Hagä Do hꞌyyb däng tabadꞌoo: Tahꞌyyb däng do noo gó kajaa bä kä, sahõnh hẽ, hỹ pong jé habong doo, badäk hahỹỹ hã habong do na-ããj hẽ, séd hã da tabata däk, sahõnh hẽ sa nu gabóg Kristo bahado däk hyb nꞌaa kä."
49,1,11,"Kristo hyb nꞌaa, ãã Pꞌop Hagä Do asëëw hõm ta karapee ãã bahadoo hyb nꞌaa. Tii dꞌ tawén dꞌoo, pꞌooj ub tahꞌyyb däng do hyb nꞌaa tii da ãã hã tabadꞌoo. Takarẽn doo da né hẽ Pꞌop Hagä Do moo wät sahõnh hẽ. Ãã tabasëëw hõm ta wë, Pꞌop Hagä Do kabajꞌaa do ãã jꞌaa etsë hyb nꞌaa, ãã pooj jé Kristo hã hꞌyy kae däk doo."
49,1,13,"Kristo hyb nꞌaa, bë hã na-ããj hẽ tabanꞌoo däg kän ta karapee bë bahadoo hyb nꞌaa hỹỹ kä. Baad hadoo do ky nꞌaa, ji tabedꞌëëp do panyyg nꞌaa hanäm do bë maa napäh bä, Kristo hã bë hꞌyy kae däk bä kä, bë hã tabanꞌoo däg kän ta Sahee taky nꞌaa enooh do paah."
49,1,14,"Ta jawén, ta karapee Pꞌop Hagä Do baad tabedꞌëëp noo gó kajaa bä kä, ër gadoo da sahõnh hẽ ër hã taky nꞌaa enooh doo. Pooj jé dó ër hã tabanoo ta Sahee, ta jawén ër gadoo do metëë nꞌaa. Sahõnh hẽ ta ti tawén dꞌoo, ta kabajꞌaa do ji jꞌaa etsë hyb nꞌaa."
49,1,15,"Jesus hã hꞌyy kaꞌeeh do sa hyb nꞌaa Paw-Ro ky nꞌaa etsẽẽ do ky nꞌaa hahỹỹhTi hyb nꞌaa, ỹ ky nꞌaa napäh bä Jesus, Takꞌëp Hyb Nꞌaa Jawyk Do hã bë hꞌyy kae däk doo, sahõnh hẽ ta hã hꞌyy kaꞌeeh do bë kamahä̃n ỹ ky nꞌaa napäh bä na-ããj hẽ, ỹ paa du doo Pꞌop Hagä Do hã ỹ jꞌaa etsë bë hyb nꞌaa. Dooh ỹ eréd bä bë hyb nꞌaa Pꞌop Hagä Do ỹ jꞌaa etsë doo. Pꞌop Hagä Do hã ỹ ky nꞌaa etsẽẽ bä, bë ỹ ky nꞌaa etsꞌẽẽ hadꞌyyt hẽ. Pꞌop Hagä Do ër Wahë Nꞌaa Jesus Kristo hꞌyy kahaꞌeeh doo, ër Yb takꞌëp kabajꞌaa doo, takꞌëp baad hadoo do hã ỹ ky nꞌaa etsẽẽ, ta Sahee me bë tahꞌyy ganꞌyyh hyb nꞌaa, bë hã tagahoot hyb nꞌaa na-ããj hẽ, baad Pꞌop Hagä Do bë bahapäh hyb nꞌaa kä. Bë hyb nꞌaa ỹ ky nꞌaa etsẽẽ, bë hꞌyy kadawꞌuuh Pꞌop Hagä Do anꞌoo bä, bë hapäh hyb nꞌaa ny hadoo do baad hadoo do ta jawén bë gadoo do panꞌaa bë Pꞌop Hagä Do wén naëëj wät.Badagyp do hadoo doo gó ji bawät nä noo gó, ji Pꞌop Hagä Do naëënh Jesus hã ji hꞌyy kaꞌeeh hyb nꞌaa, edëb hadꞌyyt do takarẽn tabanoo do hyb nꞌaa ji hã. Hajõng baad hadoo do na-ããj hẽ takarẽn tabanoo ji hã. Ãã karẽn bë bahapäh takꞌëp hajõng doo, takꞌëp hetsooh do ta karapee tsyt hẽ ta wë kasëëw bong do sa hã taky nꞌaa enooh doo, ta jawén ragadoo hyb nꞌaa."
49,1,19,"Ãã ky nꞌaa etsẽẽ na-ããj hẽ bë bahapäh hyb nꞌaa, takꞌëp sahõnh hẽ bahä̃nh hadoo do ta hejój ëër, ta hã hꞌyy kaꞌeeh do hã tanoo doo. Ti né hẽ ta ti ta hejój takꞌëp ta kabajꞌaa doo me tametëëh doo, dejëp do mahang Kristo ganä wät tanꞌoo bä. Ta ti hejój me né hẽ, hỹ pong jé, ta hub hadäk hẽnh, takawehꞌëëh doo bä, Kristo basooh Pꞌop Hagä Do anꞌoo bä, Series, "
49,1,21,"sahõnh hẽ kabajꞌaa do ji nahapäh do sa bahä̃nh, sahõnh hẽ bagꞌããs do ji nahapäh do sa bahä̃nh, sahõnh hẽ hejój enäh do ji nahapäh do sa bahä̃nh, sahõnh hẽ mejũũ do ji nahapäh do sa bahä̃nh Kristo bahado däk hyb nꞌaa kä. Sahõnh hẽ hyb nꞌaa jewyk doo, da hẽ habong doo, ta jawén habong do na-ããj hẽ, sa bahä̃nh hyb nꞌaa jawyk Kristo bahadoo Pꞌop Hagä Do anꞌoo bä na-ããj hẽ."
49,1,22,"Sahõnh hã Kristo mejũũ Pꞌop Hagä Do anꞌoo bä, sa hã tajꞌaa ketsëë däk do hyb nꞌaa. Sahõnh hẽ ta hã hꞌyy kaꞌeeh do sa nu gabóg Kristo, Pꞌop Hagä Do anꞌoo bä. Kristo hã hꞌyy kaꞌeeh doo, Kristo hub hadoo, ta tsyym hadoo, ta moo hadoo. Sa hyb nꞌaa baad sahõnh hẽ takaja däk Kristo wë, ta hã rakata däk hyb nꞌaa. Kristo né hẽ ti sahõnh hẽ baad takaja däk hanoo doo."
49,2,1,"Bëëh, dejëp do hadoo bë hꞌyyb tym pꞌooj ub Pꞌop Hagä Do hã, tamejũũ do bë ky nadaheeh do hyb nꞌaa, baad nadoo do bë moo bok do hyb nꞌaa na-ããj hẽ. Nesaa do bë moo hebꞌooh paah, badäk hahỹỹ hã habong do Pꞌop Hagä Do hã hꞌyy kanaꞌeeh do rabahedꞌoo doo da né hẽ. Ti noo gó bë paa ky daheeh Nesaa Do Yb, karapꞌaar hꞌyyb nesaa do wë hã habong do sa wahë nꞌaa, Pꞌop Hagä Do hã ky nadahꞌeeh do sa hꞌyyb mejũũ doo."
49,2,3,"Ãã na-ããj hẽ, ãã sahõnh hẽ, ky nadahꞌeeh do sa da hꞌyyb hadoo paa ããh, Jesus hã ãã hꞌyy kanaꞌeeh nä bä. Nesaa do ãã hub karẽn do jawén, ãã hꞌyyb säg karẽn do jawén na-ããj hẽ ãã babok paah. Nesaa hyb nꞌaa ji hꞌyyb ji henäng noo gó naa, ãã na-ããj hẽ Pꞌop Hagä Do rejãã paawä, sahõnh hẽ ta wób sa nemuun."
49,2,4,"Ti hado né paawä, Pꞌop Hagä Do takꞌëp ji tatꞌyyd mehĩĩn doo, takꞌëp ër takamahä̃n do hyb nꞌaa ër tabedëëb wät hadoo Kristo sii ër dejëp do hadoo noo gó. Dajëp hadoo paa ëër, Pꞌop Hagä Do mejũũ do ër ky nadaheeh do hyb nꞌaa. Jããm hẽ bë hã taky enyym do hyb nꞌaa bë tawén edëëb wät nesaa do mahä̃nh. Dooh bë hanaa tado bä tii."
49,2,6,"Kristo sii ër ganä wät hadoo tanꞌoo bä, Kristo Jesus sii hỹ pong jé ër batꞌoonh hadoo tanꞌoo bä na-ããj hẽ,Ta sii ër bagꞌããs hyb nꞌaa, ta sii hỹ pong jé ër batꞌoonh tanꞌoo bä. Kristo hã ër hꞌyy kata däk do hyb nꞌaa."
49,2,8,"Jããm hẽ bë hã taky enyym do hyb nꞌaa bë tedëëb wät nesaa do mahä̃nh, bë hꞌyy kaꞌeeh do hyb nꞌaa ta hã. Dooh bë hanaa tado bä tii. Pꞌop Hagä Do anoo tii, ji matym nꞌaa hadoo. Dooh baad hadoo do ji moo wät do hyb nꞌaa ji tawén edꞌëëp, ji daaj hẽ ji hã hẽ ji hꞌyy kasabé mahä̃nh."
49,2,10,"Pꞌop Hagä Do mo hajꞌaa ëër. Papuuj ër tapehuunh Kristo Jesus hyb nꞌaa, baad hadoo do ër moo bok hyb nꞌaa hỹỹ kä. Pꞌop Hagä Do enyyw däk paa ër pooj jé ta ti baad hadoo do ër moo bok do panꞌaa."
49,2,11,"Séd rahꞌyyb hedo däg kän sahõnh hẽ Kristo hã hꞌyy kaꞌeeh do ky nꞌaa hahỹỹhTi hyb nꞌaa, bëëh, Judah buuj nadoo doo, “Masuuj noo byyh kanehõk do” bë ramaneëënh do Judah buuj hã, sa daaj hẽ “Masuuj noo byyh kehõk do” rakamaneëënh do hã, bë hyb nꞌaa newë nyy da pooj jé bë babok do paah. Ta ti Judah buuj badꞌoo doo, sa daaj hẽ sa hã hẽ ramoo bok do tii. Ti noo gó, dooh Kristo bë hapëë bä. Dooh Isaraéw buuj, Pꞌop Hagä Do karapee uuh bë do bä. Dooh bë gado bä ti noo gó Isaraéw buuj sa hã Pꞌop Hagä Do ky nꞌaa enooh doo, sa uuh bë nadoo do hyb nꞌaa. Badäk hahỹỹ bä bë baboo né paawä, dooh baad hadoo do bë gada pé ti noo gó, daap bë babok, dooh Pꞌop Hagä Do bë hapëë bä ti noo gó."
49,2,13,"Hỹỹ kä, Kristo Jesus hã bë hꞌyy kata däk do hyb nꞌaa, bëëh, pooj jé dawëë Pꞌop Hagä Do mahä̃nh habong doo, pꞌeets hẽ, ta wë bë tamana kän, Kristo ji hyb nꞌaa tadajëp do hyb nꞌaa."
49,2,14,"Kristo né ti hanoo, Judah buuj, Judah buuj nadoo do rakamanajẽ bong hyb nꞌaa. Séd uuh hẽ ër bahado däk tanꞌoo bä kä. Pooj jé ti anäng ta baa besuu nꞌaa hadoo, sa hꞌyyb gó Judah buuj dooh ragado bä Judah buuj nadoo do hanoo doo. Dooh séd rahꞌyyb hedo bä pooj jé, rakamajꞌĩĩ paah. Hỹỹ kä Jesus ado hõm ta baa besuu nꞌaa hadoo doo. Hahỹỹ dꞌ tabadꞌoo tii: Ji hyb nꞌaa tadajëp do hyb nꞌaa, dooh Mosees ky nꞌaa jawꞌyyk doo, hajõng hedoo do hã ji tamejũũ do hyb nꞌaa tado wäd bä Pꞌop Hagä Do ji tagadoo, Kristo anꞌoo bä. Tii dꞌ tawén dꞌoo papuuj hadoo do takarẽn. Takarẽn sét rabahado padëëk Judah buuj Judah buuj nadoo doo, ta hã rahꞌyy kata däk do hyb nꞌaa. Tii dꞌ tabadꞌoo do hyb nꞌaa, tado hõm rakamajꞌĩĩ doo."
49,2,16,"Bꞌaa kajatsëk do hã tadajëp do hyb nꞌaa, tado hõm kän rakamajꞌĩĩ doo. Pꞌop Hagä Do najiis rabahado padëëk tanꞌoo bä, bꞌaa kajatsëk do hã tadajëp do hyb nꞌaa. Dooh ta majĩĩ rahado boo bä tanꞌoo bä, ta hã hꞌyy kaꞌeeh doo."
49,2,17,"Kristo ewäd hyng, ta ky nꞌaa hanäm do ji tamaherꞌoot hyb nꞌaa. Ta ky nꞌaa hanäm do anꞌoo bä hꞌyyb nyyw gó ji bawät Pꞌop Hagä Do wë, ta wób sa wë na-ããj hẽ. Bë hã, dawëë Pꞌop Hagä Do mahä̃nh habong do paa hã, ãã Judah buuj hã, Pꞌop Hagä Do ky nꞌaa napäh do hã na-ããj hẽ tamaherꞌood wät ta ti ky nꞌaa."
49,2,18,"Hỹỹ kä Kristo hyb nꞌaa, sahõnh hẽ ëër, Judah buuj, Judah buuj nadoo do na-ããj hẽ, ër hajaa ër ana bä ër Yb hỹ pong jé hawät do matym gó,Ji ky nꞌaa etsꞌẽẽ bä tii, ji ma ejäm bä, Pꞌop Hagä Do ji jꞌaa etsëë bä na-ããj hẽ. sét ub ta Sahee hyb nꞌaa, ër gadoo doo."
49,2,19,"Ti hyb nꞌaa kä, bëëh, Judah buuj nadoo doo, dooh ta wób buuj bë do wäd bä. Pꞌop Hagä Do karapee uuh né hẽ bë hỹỹ kä. Pꞌop Hagä Do taah né hẽ bëëh, ta wób sa nemuun."
49,2,20,"Tsäng sꞌëëb, tób panꞌaa ta hejój nꞌaa jó ji atꞌëëg häng do hadoo bëëh. Jesus mejũũ doo, Jesus ky nꞌaa rod na-ããj hẽ, ta ti tób hejój nꞌaa hadoo. Pä yb, sahõnh hẽ tób mesoo doo, Kristo Jesus né hẽ tii. Sahõnh hẽ ëër, ër hꞌyy kata däk Kristo hã. Kristo hyb nꞌaa, pꞌop gadatꞌëë sëëk do hadoo tób panꞌaa hadoo do ëër, Pꞌop Hagä Do tób nꞌaa hadoo ër bahadoo hyb nꞌaa, tsyt hẽ Takꞌëp Hyb Nꞌaa Jawyk Do wë kasëëw däk doo. Kristo hã bë hꞌyy kata däk do hyb nꞌaa, bëëh, Judah buuj nadoo doo, bë na-ããj hẽ séd hã bë hꞌyy kata däk sahõnh hẽ Jesus hã hꞌyy kaꞌeeh do wób sa sii, Pꞌop Hagä Do tób nꞌaa hadoo ër bahadoo hyb nꞌaa kä. Ta Sahee ër mahang tabawäd kän."
49,3,1,"Ti hyb nꞌaa kä, ỹỹh, Paw-Ro, Judah buuj nadoo do hã Kristo Jesus ky nꞌaa ỹ ma metëëk do hyb nꞌaa ỹ radawäts gëët doo, ỹ ky nꞌaa etsẽẽ bë hyb nꞌaa."
49,3,2,"Pꞌop Hagä Do hꞌyyb däng do Paw-Ro hã takametä däk do ky nꞌaa hahỹỹhHã ỹ Pꞌop Hagä Do anoo, bëëh, Judah buuj nadoo do ỹ ma metëëk hyb nꞌaa ji wë taky enyym do ky nꞌaa. Hã ỹỹ, bë ky nꞌaa napäh hã ỹ tanꞌoo däk doo."
49,3,3,"Ta hꞌyyb däng doo, pooj jé ji nahapäh nä do Pꞌop Hagä Do metä wät hã ỹỹ. Ganapog is doo me bë ỹ ma erii däk ta ti ky nꞌaa hã nagꞌaap hẽ. Bë nerꞌood bä, bë hyb nꞌaa matakä bä, bë hapäh da, baad ỹ bahapäh Kristo ky nꞌaa pooj jé ji nahapäh doo. Pꞌooj ub, ji wahë makũũ hã dooh Pꞌop Hagä Do metä bä paa nyy da tahꞌyyb däng tabadꞌoo doo, da hẽ ta Sahee me Jesus mejũũ do sa hã, ta ky nꞌaa rod sa hã na-ããj hẽ tametëëh do pénh. Tsyt hẽ ta wë tasëëw hõm do sa hã tametä kän. Series,  Hahỹ ti da hẽ tametëëh doo: Jesus ky nꞌaa hanäm do ragado bä, séd hã rahꞌyy kata däk Kristo Jesus hã. Ti hyb nꞌaa kä, Judah buuj nadoo do ragadoo da Judah buuj sii Pꞌop Hagä Do sa hã taky nꞌaa edëng doo. Sét hẽ Jesus hub hadoo rabahado padëëk Judah buuj sa sii. Sét né hẽ Pꞌop Hagä Do karapee rabahado padëëk. Judah buuj sa sii ragadoo da hỹỹ kä Pꞌop Hagä Do ky nꞌaa enooh doo. Pꞌop Hagä Do ky enyym do hyb nꞌaa wë ỹỹ, ta hejój hã ỹ tabanoo do hyb nꞌaa, hã ỹ tabanꞌoo däk ta ti ky nꞌaa hanäm do panäg nꞌaa ỹ bahadoo hyb nꞌaa."
49,3,8,"Sahõnh hẽ Pꞌop Hagä Do karapee sa yd jé hadꞌos do né paawä ỹỹh, Pꞌop Hagä Do anoo hã ỹỹ, Judah buuj nadoo do sa hã ỹ maherꞌoot hyb nꞌaa Kristo takꞌëp ky enyym doo, takꞌëp kabajꞌaa do ky nꞌaa. Dooh ji haja bä baad ji hꞌyy kadawuung bä Kristo wë hanäng do hã. Jããm hẽ ta uuh hã ji hꞌyy kadawꞌuuh, takꞌëp ta bahä̃nh baad tabahadoo do hyb nꞌaa."
49,3,9,"Pꞌop Hagä Doo, sahõnh hẽ mo hajꞌaa näng doo, hã ỹ tabanoo ta wób ỹ maherꞌoot hyb nꞌaa nyy dꞌ tabadꞌoo tahꞌyyb däng doo, pꞌooj ub sahõnh hẽ badäk hahỹỹ bä habong do paa hã tamanetëëh doo, ta hꞌyyb gó tenäm doo."
49,3,10,"Tii dꞌ Pꞌop Hagä Do wén dꞌoo, hỹỹ kä, Jesus hã hꞌyy kaꞌeeh do sa hyb nꞌaa kametä däk hyb nꞌaa wë hã habong do kabajꞌaa do sa hã, wë hã bagꞌããs do sa hã na-ããj hẽ, Pꞌop Hagä Do hꞌyy ganäng sahõnh hẽ hã. Pꞌooj ub, sahõnh hẽ tadu dahäng do pooj jé Pꞌop Hagä Do hꞌyyb gó tabanyy däk doo da né hẽ tabadoo kän ta tii, Kristo Jesus, Ër Wahë Nꞌaa badꞌoo do hã."
49,3,12,"Kristo hã ër hꞌyy kata däk do hyb nꞌaa, ta hã ër hꞌyy kaꞌeeh do hyb nꞌaa na-ããj hẽ, hꞌyyb neỹỹm doo me ër hajaa ër ana bä Pꞌop Hagä Do matym gó ër ky nꞌaa etsꞌẽẽ bä, ër ma ejäm bä. Dooh geꞌỹỹm pé ji."
49,3,13,"Ti hyb nꞌaa ỹ etsẽẽ bë hã, bë hꞌyy gejë hõm manäh, nesaa do ỹ radawäts gëët doo bä bë hyb nꞌaa ỹ ahoop do hyb nꞌaa, baad tabahadoo hyb nꞌaa bë hã ta ti ỹ ahoop doo. Tawꞌããts hẽ bë tsebee ta ti hyb nꞌaa."
49,3,14,"Ti hyb nꞌaa kä, taron ỹ nu paa me ỹ bahyy häng ër Yb hỹ pong jé hawät do wë, bë hyb nꞌaa ỹ ky nꞌaa etsẽẽ hyb nꞌaa. Ta ti ër Yb anꞌoo bä hỹ pong jé habong doo, sahõnh hẽ badäk hahỹỹ hã habong do na-ããj hẽ rababok hyb nꞌaa. Takꞌëp ër Yb kabajꞌaa, takꞌëp baad ub. Ti hyb nꞌaa ỹ ky nꞌaa etsẽẽ ta Sahee me bë tahꞌyyb hejꞌoonh hyb nꞌaa. Ãã ky nꞌaa etsẽẽ na-ããj hẽ bë hꞌyyb gó Kristo bawäd hadꞌyyt hẽ hyb nꞌaa, ta hã bë hꞌyy kaꞌeeh do hyb nꞌaa. Ãã ky nꞌaa etsẽẽ bëëh, baad hadꞌyyt hẽ bë kamahä̃n hyb nꞌaa, kamahä̃n gó sahõnh hẽ bë moo bok hyb nꞌaa,"
49,3,18,"sahõnh hẽ Pꞌop Hagä Do karapee wób sa sii baad bë hꞌyy kadawꞌuuh hyb nꞌaa takꞌëp baad hadꞌop ji Kristo kamahä̃n do hã. Ãã karẽn paawä bë bahapäh ta ti ji Kristo kamahä̃n doo, dooh né paawä ji haja bä sahõnh hẽ ji hapëë bä, ta bahä̃nh baad ub tabahadoo do hyb nꞌaa. Ji hã takamahä̃n do bë bahapäh ỹ wén karẽn, baad bë hꞌyyb gó Pꞌop Hagä Do bawät hyb nꞌaa, Pꞌop Hagä Do bawät doo da né hẽ bë baboo däk hyb nꞌaa kä."
49,3,20,"Ta hã ër hajaa ër ky nꞌaa etsẽẽ do bahä̃nh, ër hajaa ër hyb nꞌaa newëë do bahä̃nh takꞌëp Pꞌop Hagä Do hajaa tamoo wät ër mahang, ta hejój me ër hꞌyyb gó hawät doo me."
49,3,21,"Ãã karẽn Jesus hã hꞌyy kaꞌeeh do sa hyb nꞌaa, Kristo Jesus hyb nꞌaa na-ããj hẽ Pꞌop Hagä Do kawehëë däg hadꞌyyt hẽ. Ỹỹ. Tii dꞌ né hẽ. Tawꞌããts hẽ."
49,4,1,"Pꞌop Hagä Do karẽn doo da ji bawät do ky nꞌaa hahỹỹhTi hyb nꞌaa, ỹỹh, Takꞌëp Hyb Nꞌaa Jawyk Do ky nꞌaa ỹ ma metëëk do hyb nꞌaa ỹ radawäts gëët doo, takꞌëp ỹ betsẽẽ bë hã Pꞌop Hagä Do ta wë tatsꞌyyt do sa hã takarẽn doo da né hẽ bë babok."
49,4,2,"Tawꞌããts hẽ dooh né hẽ bë hꞌyy kasabé bä. Tawꞌããts hẽ kaja hẽ denaa hẽ bë hꞌyyb bë mahũũm ta wób sa wë. Nayyw hẽ bë kawajꞌããn manäh. Tawꞌããts hẽ kamahä̃n gó bë gadoo, ta wób bë ganenꞌaak do ramoo boo né paawä bë hã. Séd ër hꞌyyb hedo däk Pꞌop Hagä Do Sahee anꞌoo bä. Ti hyb nꞌaa tawꞌããts hẽ bë hyb nꞌaa tamꞌaah, hꞌyyb nyyw gó hadꞌyyt hẽ bë babok ta wób sa wë, tanahänh hyb nꞌaa séd bë hꞌyyb hedoo doo."
49,4,4,"Sét né hẽ Jesus hub hadoo ëër, ta hã hꞌyy kaꞌeeh doo. Sét né hẽ Pꞌop Hagä Do Sahee ër gadoo doo. Ti hadoo na-ããj hẽ, sét né hẽ baad hadoo do bë gada do ta jawén bë gadoo do panꞌaa, bë Pꞌop Hagä Do wén naëëj wät."
49,4,5,"Sét né hẽ ër Wahë Nꞌaa, Jesus, Takꞌëp Hyb Nꞌaa Jawyk Doo. Sét né ër hꞌyy kaꞌeeh doo. Sét né hẽ ër nu gahemꞌuun doo."
49,4,6,"Sét né hẽ Pꞌop Hagä Doo, sahõnh hẽ ta hã hꞌyy kaꞌeeh do sa Yb, sahõnh hẽ tabagꞌããs doo, sahõnh hã moo wät doo, sahõnh hẽ ër hꞌyyb gó hawät doo."
49,4,7,"Tii dꞌ tahado né paawä, sét nado ër hã tanoo do ër hajaa doo. Kristo hꞌyyb däng doo da, sahõnh hẽ sa hã tabanoo ji hajaa do Pꞌop Hagä Do Sahee anoo doo. Ti hyb nꞌaa né hẽ hahỹỹ da Pꞌop Hagä Do kyy kerih do herꞌoot paah:"
49,4,9,"Hahỹỹ dꞌ tahanäng pé ti pꞌop tabasëëk doo: Tabasëëk do pooj jé badäk hahỹỹ bä Kristo bewäd hyng. Ti né hẽ ti hỹ pong jé hasëëk do sahõnh hẽ sa bahä̃nh tabahado däk hyb nꞌaa, sahõnh hẽ tabagꞌããs hyb nꞌaa kä."
49,4,11,"Ti né hẽ ti ta wób hã tabanoo ta mejũũ do rabahadoo hyb nꞌaa. Ta wób hã tabanoo Pꞌop Hagä Do Sahee sa hã metëëh do herꞌoot doo. Ta wób hã tabanoo ta panyyg hanäm do jé padꞌyyt hẽ rabaherꞌood hõm hyb nꞌaa. Ta wób hã tabanoo Jesus hã hꞌyy kaꞌeeh do sa hagã nꞌaa, sa ma matëg rabahadoo hyb nꞌaa."
49,4,12,"Ti hadoo pé tawén noo sa hã, Pꞌop Hagä Do karapee ramasa hyb nꞌaa, takarẽn do ta karapee rahajaa ramoo bok hyb nꞌaa. Tii dꞌ tawén dꞌoo na-ããj hẽ, Kristo hã hꞌyy kaꞌeeh do rahꞌyy kahejꞌoonh hyb nꞌaa, baad rahꞌyy kaꞌeeh, baad raky dahé magyys hẽ hyb nꞌaa, sahõnh hẽ ëër, séd hã ër hꞌyyb hedo däg kän hyb nꞌaa ër hꞌyy kahaꞌeeh do hyb nꞌaa, Pꞌop Hagä Do Tꞌaah ër hapäh do hyb nꞌaa. Ajꞌyy hꞌyyb mapëë däk do hadoo ër bahado däk tii bä, Kristo hado däk né hẽ ër bahadoo hyb nꞌaa kä."
49,4,14,"Tii bä, dooh karepé ër hado boo bä kä. Dooh hꞌoo tꞌaah hadoo ër hado boo bä, jé padꞌyyt hẽ maadaka maeh do mahũũm doo, jé padꞌyyt hẽ bahꞌood ahëm hõm doo. Dooh ajyy ji hã wadꞌii doo, hꞌyy kamepꞌëëh doo me panyyg hahup nadoo do rama mehetꞌëëk do ër ky dahé wäd bä, ỹ hanäng péh."
49,4,15,"Hỹỹ kä, tawꞌããts hẽ kamahä̃n gó ër berꞌoot ër maa newëë baad hadoo do ky nꞌaa, sahõnh hẽ ta tii hã ër hꞌyyb mepëë däk hyb nꞌaa, Kristo hadoo ër bahado däk hyb nꞌaa kä. Ta hã hꞌyy kaꞌeeh do sa nu gabóg né ti Kristo."
49,4,16,"Ta hub hadoo ëër. Sahõnh hẽ ji hã hanäng doo, ji tsyym hedoo doo, ji moo hedoo doo, ji jarãã masoo baad tabahadoo hyb nꞌaa. Sahõnh hẽ ji hã hanäng do baad rado bä, baad ub tii bä ji, ji hejoonh. Ti hadoo ër hã, Jesus hã hꞌyy kaꞌeeh do hã: Kamahä̃n gó ër sahõnh hẽ ër moo boo bä Kristo, ër nu gabóg, sét kenꞌyyh ër hã tanoo doo, tii bä ër da hꞌyy kahejꞌoonh, baad ër hꞌyy kae magyys hẽ, baad ër ky dahé magyys hẽ."
49,4,17,"Ti hyb nꞌaa, Takꞌëp Hyb Nꞌaa Jawyk Do kyy gó takꞌëp péj bë ỹ mejũũ, Pꞌop Hagä Do sa hꞌyyb gó nahapäh do rababok doo da bë aboo boo manä wäd! Daap hadoo do rahyb nꞌaa newëë do jawén rababok tii."
49,4,18,"Hꞌyy gatemah baad hadoo do hã. Nabuj kehꞌũũm do hyb nꞌaa, dooh rahꞌyy kadawuung bä, dooh rahꞌyy gahꞌood bä Pꞌop Hagä Do hã. Ti hyb nꞌaa dooh rahapëë bä na-ããj hẽ papuuj gó ji awät doo, ji hã Pꞌop Hagä Do anoo doo."
49,4,19,Rawao däk nesaa do ramoo bok do hã. Ti hyb nꞌaa dooh ranu mebyy wäd bä nesaa do ramoo bok do hã. Sa hꞌyyb karẽn do jawén rababoo hadꞌyyt hẽ. Hajõng hedoo pé nu meby nꞌaa näng do ramoo boo hadꞌyyt hẽ. Dooh rahꞌyy keba bä ta ti hedoo do hã. Kahꞌũũm ta ti nesaa do rakarẽn doo.
49,4,20,"Bëë kä, dooh ta ti rababok doo da bë aboo boo bä do hyb nꞌaa Kristo bë wén hapëë däk bë hꞌyyb gó. Bë ky nꞌaa napäh né hẽ Kristo ky nꞌaa. Bë ãã ma metꞌëëg wät nyy da takarẽn bë babok, ta hã bë hꞌyy kata däk do hyb nꞌaa. Baad hadoo do ky nꞌaa Jesus hanaa bë ãã ma metꞌëëg wät doo."
49,4,22,"Bë ãã ma metꞌëëg wät, bë beréd hõm hyb nꞌaa pooj jé bë babok do paah, ji hꞌyyb karẽn do ji tawadii do hyb nꞌaa baad nado wäd doo. Bë ãã ma metꞌëëg wät, bë anꞌoo bë Pꞌop Hagä Do hꞌyyb wareem."
49,4,24,"Bë ãã ma metꞌëëg wät, bë gadoo hyb nꞌaa kä bë hꞌyyb tym papuuj, Pꞌop Hagä Do mo hajꞌaa ta da hadoo tabahadoo hyb nꞌaa. Baad hadꞌop ji bawät, Pꞌop Hagä Do karẽn doo da ji bawät ta ti anꞌoo bä. Baad hadoo do hanaa ta tii da ji bawät doo."
49,4,25,"Ti hyb nꞌaa bë noo kanesa manäh. Tawꞌããts hẽ bë noo gehub bë da hadoo do sii bë erꞌood bä, séd uuh ër sahõnh hẽ ër bahadoo do hyb nꞌaa."
49,4,26,"Bë kawajꞌããn bä, bë anꞌoo manä baad nadoo do bë moo boo ta ti hyb nꞌaa. Kawajꞌããn bë hyb nꞌaa hũũm manäh. Bë hꞌyyb ehód manä bë kawajããn doo. Bë anꞌoo manä ta tyw nꞌaa DijabGereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng pé ti Dijab. hã, bë tahꞌyyb natatuk hyb nꞌaa."
49,4,28,"Pooj jé hetsꞌëëk doo, tawꞌããts hẽ dooh tetsëëg wäd bä. Tawꞌããts hẽ tamoo wät hỹỹ kä, ta wë tabanäng hyb nꞌaa, wë bedoh do tamasa hyb nꞌaa kä."
49,4,29,"Bë esog manä nesaa do ta wób hꞌyyb rejãã doo. Jããm hẽ baad hadoo doo, ta wób masa do bë herꞌood. Ji da hadoo do hꞌyy katón bä, ji hꞌyyb enꞌyym ji herꞌoot doo me. Tatsebee bä, tsebé doo me ji berꞌoot. Ti hõm do hadꞌyyt hẽ. Tii dꞌ bë badꞌoo baad tanu däng hyb nꞌaa maa newꞌëë do sa hã."
49,4,30,"Bë erꞌood manäh, bë moo boo manä na-ããj hẽ Pꞌop Hagä Do Sahee hꞌyy katón hanoo doo. Ta Sahee Pꞌop Hagä Do anoo dó ër hã, ër ta karapee tametëëh hyb nꞌaa. Tanoo dó ër hã baad ër tabedꞌëëp bä kä."
49,4,31,"Tawꞌããts hẽ bë eréd hõm sahõnh hẽ bë manabaan doo, hꞌyy ganapũũ doo, ji kawajããn doo, ky kedꞌaak doo, ta see ji ky nꞌaa rejãã do na-ããj hẽ. Tawꞌããts hẽ bë eréd hõm né hẽ bë da hadoo do bë panꞌaa takyyk doo."
49,4,32,"Tawꞌããts hẽ hꞌyyb nyyw gó bë gadoo ta wób. Tawꞌããts hẽ bë tꞌyyd mehĩĩn bë da hadoo doo. Tawꞌããts hẽ bë mabaan hõm baad nadoo do ta wób bë hã rabadꞌoo doo, nesaa do bë moo bok do paah Kristo hyb nꞌaa Pꞌop Hagä Do mabaan hõm doo da né hẽ."
49,5,1,"Ti hyb nꞌaa, tawꞌããts hẽ Pꞌop Hagä Do badꞌoo doo da né hẽ bë badꞌoo, ta taah takꞌëp takamahä̃n do bë bahadoo do hyb nꞌaa."
49,5,2,"Tawꞌããts hẽ kamahä̃n gó bë babok, Kristo ër takamahä̃n doo da né hẽ, ta daaj hẽ takanꞌoo däk doo, ër hyb nꞌaa tadajëp hyb nꞌaa. Pꞌop Hagä Do hꞌyy gadajang Jesus hã, ta daaj hẽ takanꞌoo däk do hyb nꞌaa ër hyb nꞌaa tadajëp noo gó."
49,5,3,"Bë aä̃ manä bë ỹỹm nadoo do sii, bë patug nadoo do sii. Bë moo boo manä nesaa do nu meby nꞌaa näng do bë hã hanäng doo me. Bë hyb nꞌaa hũũm manä bë ma. Tabadꞌop hẽ ti hedoo do bë moo boo manäh. Dooh bë erꞌood bë da hadoo do sii ta ti hedoo do ky nꞌaa. Dooh tii da Pꞌop Hagä Do karapee tsyt hẽ ta wë tasëëw hõm do raboo bä."
49,5,4,"Bë erꞌood manä nesaa do nu meby nꞌaa näng doo. Daap hadoo do na-ããj hẽ, tawꞌããts hẽ dooh bë herꞌood. Tawꞌããts hẽ dooh bë ky masuuj bä nu meby nꞌaa näng doo me ta wób rakawewꞌaam hyb nꞌaa. Dooh tii da rerꞌood bä Jesus hã hꞌyy kaꞌeeh doo. Tawꞌããts hẽ hahỹỹ da bë badꞌoo: Pꞌop Hagä Do wë ër tsebé baad hadoo do ër hã tanoo do hyb nꞌaa."
49,5,5,"Baad ỹ karẽn bë bahapäh hahỹỹh: Sa ỹỹm nadoo do sii, sa patug nadoo do sii heꞌỹỹh doo, nesaa do nu meby nꞌaa näng do sa hã hanäng doo me ramoo bong doo, sa ma rahyb nꞌaa hꞌũũm do na-ããj hẽ, dooh ragado bä Kristo Pꞌop Hagä Do daheeh rabagꞌããs doo bä. Sa ma rahyb nꞌaa hꞌũũm doo, kabarii hã hꞌyy kahaꞌeeh do hadoo, sa ma hã rahꞌyyb padëëk do hyb nꞌaa. Dooh Pꞌop Hagä Do hã rahꞌyy kae hehꞌäät ta tii."
49,5,6,"Bë gado manä ky kamepꞌëëh doo me bë rakarẽn bä bë rawadꞌii bä, ji hajaa nanäng nesaa do ji moo wäd bä raherꞌood bä. Ta ti hedoo do hyb nꞌaa né hẽ Pꞌop Hagä Do rejãã da nabuj kehꞌũũm doo."
49,5,7,Ti hyb nꞌaa sa da bë hꞌyyb hedo manäh.
49,5,8,"Badagyp do hadoo doo gó bë babok paah. Hỹỹ kä ta bag hadoo doo gó bë baboo däk Takꞌëp Hyb Nꞌaa Jawyk Do hã bë hꞌyy kata däk do hyb nꞌaa. Ti hyb nꞌaa tawꞌããts hẽ ta bag hadoo doo gó né hẽ bë babok. Ta bag gó ji awäd bä, baad ji ky enyym, baad hadoo do Pꞌop Hagä Do karẽn do ji moo wät, dooh ji noo kanesa bä, dooh ji wadꞌii bä."
49,5,10,"Baad bë hyb nꞌaa newë, Takꞌëp Hyb Nꞌaa Jawyk Do karẽn do hã bë hꞌyy kadawꞌuuh hyb nꞌaa."
49,5,11,"Bë moo boo manä badagyp do hadoo doo gó habok do ramoo hebꞌooh doo. Dooh baad hadoo do ta ti hanaa. Bë maherꞌood sa hã, bë metäh sa hã, baad nado rabahapäh hyb nꞌaa ta ti badagyp hadoo doo gó moo kahewꞌëët doo. Nu meby nꞌaa näng kejën doo gó ramoo hebꞌooh do ky nꞌaa ji herꞌood bä."
49,5,13,"“Ty gawëëj däg haỹỹh do õm.Ganä da dejëp do mahang hawät do õm.Tii bä Kristo bag adäng da a hã.”Gadagyp do hadoo doo gó habok doo, haꞌỹỹh do hadoo, dejëp do hadoo na-ããj hẽ Pꞌop Hagä Do ranahapäh do hyb nꞌaa. Kristo ky nꞌaa ji gado bä ji ty gawëëj däk do hadoo, ji ganä wät do hadoo."
49,5,15,"Ti hyb nꞌaa, tawꞌããts hẽ baad bë hyb nꞌaa matakä nyy da bë babok. Hꞌyy gatemah do rababok doo da bë aboo manäh. Tawꞌããts hẽ Pꞌop Hagä Do karẽn do hã hꞌyy genäh do rababok doo da bë babok."
49,5,16,"Ta tyw nꞌaa nyy bä baad hadoo ji moo wät hyb nꞌaa, tawꞌããts hẽ bë moo boo né hẽ baad hadoo doo, nesaa do jé padꞌyyt hẽ takahꞌũũm kän do hyb nꞌaa da hẽ."
49,5,17,Ti hyb nꞌaa bë hꞌyy gatema manäh. Tawꞌããts hẽ bë hꞌyy kadawꞌuuh Takꞌëp Hyb Nꞌaa Jawyk Do karẽn do hã.
49,5,18,"Bë eëg manä hejoonh do bë baꞌoom hyb nꞌaa. Ji baoom do ji tahꞌyyb mahũũm nesa do ji herꞌoot, nesaa do ji moo wät hyb nꞌaa, ji tarejãã na-ããj hẽ. Tawꞌããts hẽ Pꞌop Hagä Do Sahee tii, bë anꞌoo baad bë tahꞌyyb mahũũm hyb nꞌaa."
49,5,19,"Tii bä, Saaw-Mo hã hanäng do kejäm do ky nꞌaa me, ta see pé Pꞌop Hagä Do ji ma ejäm do ky nꞌaa me na-ããj hẽ bë maherꞌood ta wób.Ta wób ji hꞌyyb enꞌyym hyb nꞌaa tii, sahõnh hẽ ratsebé hyb nꞌaa na-ããj hẽ. Tii bä, bë hꞌyyb gó naa Takꞌëp Hyb Nꞌaa Jawyk Do bë jꞌaa etsë, bë ma ejäm."
49,5,21,Kristo bë wehꞌëëh do hyb nꞌaa tawꞌããts hẽ bë da hadoo do bë ky daheeh. Tawꞌããts hẽ kawanajããn doo gó bë gadoo bë ramaherꞌood bä.
49,5,22,"Ỹỹj hã tamaherꞌoot do ky nꞌaa hahỹỹhỸỹj, tawꞌããts hẽ bë ky daheeh bë patug, Takꞌëp Hyb Nꞌaa Jawyk Do bë ky daheeh doo da. Ta ỹỹm nu gabóg ta patug, Kristo, ta hã hꞌyy kaꞌeeh do sa nu gabóg hadoo doo da. Kristo hub hadoo do ta hã hꞌyy kaꞌeeh doo. Kristo sa hꞌyyb tym dëëb. Tawꞌããts hẽ Kristo hã hꞌyy kaꞌeeh do ta hã raky daheeh doo da sahõnh hã sa ỹỹm raky daheeh sa patug."
49,5,25,"Ajyy hã tamaherꞌoot do ky nꞌaa hahỹỹhAjyy, tawꞌããts hẽ bë kamahä̃n bë ä̃j, Kristo ta hã hꞌyy kaꞌeeh do takamahä̃n doo da, ta daaj hẽ sa hyb nꞌaa takanꞌoo däk doo,"
49,5,26,"tsyt hẽ ta wë tabasëëw hõm hyb nꞌaa, baad sa hã tabenäm hyb nꞌaa. Ta ky nꞌaa hyb nꞌaa sa hã tabenäm. Naëng me tabenäm hadoo sa hã.Ji nu kemuun do ky nꞌaa tii."
49,5,28,"Tawꞌããts hẽ ajyy rakamahä̃n sa ä̃j, Jesus badꞌoo doo da né hẽ ta hã hꞌyy kaꞌeeh do wë. Tawꞌããts hẽ sa hã hẽ rakamahä̃n doo da ajyy rakamahä̃n sa ä̃j. Jé ta ỹỹm kamahä̃n doo, ta daaj hẽ ti takamahä̃n ta hã hẽ."
49,5,29,"Ta ti ỹ wén herꞌoot, dooh ta daaj hẽ, ta hub ty nꞌaa gesꞌyyk péh. Ji waa ji esoos ji bahejoonh hyb nꞌaa, baad ji hagꞌããs ji hub hã. Ti hadoo Kristo badꞌoo ta hã hꞌyy kaꞌeeh do hã, baad ji tabahagꞌããs. Sét kenꞌyyh ëër, ta hub uuh hadoo ëër."
49,5,31,"Hahỹỹ da takerii däk Genesis hã: “Ti hyb nꞌaa kä mꞌ ajꞌyy kä sa yb sa ỹỹn mahä̃nh kä sa mꞌaa hẽnh kä, tagatëë hyb nꞌaa ta ỹỹm kä. Raketëë jawén paa bä sét rabahado padëëk ta ỹỹm daheeh”, näng kerih doo."
49,5,32,"Takꞌëp tabahetsooh ta ti kerih do ky nꞌaa see pooj jé ji nahapäh doo. Hã ỹỹ, Kristo, ta hã hꞌyy kaꞌeeh doo, séd hꞌyyb hedoo do ky nꞌaa ta ti taherꞌoot na-ããj hẽ."
49,5,33,"Te hub né paawä ta tii, ketëë do sa ky nꞌaa na-ããj hẽ taherꞌoot. Ti hyb nꞌaa sahõnh hẽ bë ajyy, tawꞌããts hẽ bë kamahä̃n bë ä̃j bë hã hẽ bë kamahä̃n doo da. Tawꞌããts hẽ ỹỹj rawehꞌëëh sa patug."
49,6,1,"Karapee, pahëëw, maruus, sa yb hã na-ããj hẽ tamaherꞌoot do ky nꞌaa hahỹỹhKarapee, pahëëw, maruus, Takꞌëp Hyb Nꞌaa Jawyk Do karapee bë bahadoo do hyb nꞌaa, bë ky dahé bë yb, bë ỹỹn. Tawꞌããts hẽ né hẽ ta tii da bë badꞌoo."
49,6,2,"Hahỹỹ da kerih do hã: “Mawehëë a yb, mawehëë a ỹỹn.” Jããm pooj jé Pꞌop Hagä Do ky nꞌaa jawꞌyyk do ji ky dahé bä baad hadoo do ji gadoo taky däng do tii. Hahỹỹ da ji hã taky däng: “Mawehëë bä a yb, mawehëë bä a ỹỹn õm wäd dawëët da badäk hahỹỹ bä.”"
49,6,4,"Bëëh, sa yb, bë ejä̃g manä bë taah rahꞌyy ganapõ mahä̃nh. Tawꞌããts hẽ baad bë bawꞌëëh baad bë maherꞌood sa hã, baad rababok hyb nꞌaa. Bë ma metꞌëëg sa hã nyy da Takꞌëp Hyb Nꞌaa Jawyk Do karẽn ji bawät."
49,6,5,"Sa karom hã, sa kariw nꞌaa hã na-ããj hẽ tamaherꞌoot do ky nꞌaa hahỹỹhBëëh, sa karom, bë ky dahé bë kariw nꞌaa. Baad bë wehëë sa hã. Jꞌooj madäk doo me bë moo boo manäh bë ramejũũ doo. Kristo bë ky daheeh doo da bë ky dahé bë kariw nꞌaa."
49,6,6,"Tawꞌããts hẽ dooh jããm hẽ bë ky daheeh bë moo bok do tahegãã bä, bë hã tajꞌaa etsë bë karẽn paawä do hyb nꞌaa. Kristo karom bë bahadoo do hyb nꞌaa, bë hꞌyyb gó naa, Pꞌop Hagä Do karẽn doo da bë moo boo sahõnh hẽ."
49,6,7,"Tꞌõp bë hꞌyyb gó naa, tsebé doo me, bë moo boo bë ramejũũ doo. Tawꞌããts hẽ Takꞌëp Hyb Nꞌaa Jawyk Do wë bë moo bok ta ti bë hꞌyyb gó, ajyy wë hadꞌyyt nado."
49,6,8,"Hahỹ bë hyb nꞌaa newë: Sahõnh hã Takꞌëp Hyb Nꞌaa Jawyk Do anoo da baad hadoo do ji moo wäd wät do mabaj, ta see karom ji do bä, sa karom ji nado bä na-ããj hẽ."
49,6,9,"Bëëh, sa kariw nꞌaa hedoo doo, bë karom bë rawehꞌëëh doo da bë wehëë na-ããj hẽ sa hã. Bë eä̃m manä bë karom, sét né hẽ ji Kariw Nꞌaa hỹ pong jé hawät do bë bahapäh do hyb nꞌaa. Bë karom sa Kariw Nꞌaa, bë kariw nꞌaa na-ããj hẽ né tii. Ta ti dooh tasëëw bä ji mahang. Séd gó tagadoo sahõnh hẽ. Ti hyb nꞌaa tabadꞌoo doo da bë badꞌoo."
49,6,10,"Ji mo nꞌaa jesuu nꞌaa ky nꞌaa hahỹỹhTagadëëg ub bë ỹ maherꞌoot hahỹỹh: Bë hꞌyy kahejój Takꞌëp Hyb Nꞌaa Jawyk Do hanaa, takꞌëp hadoo do ta hejój hanaa."
49,6,11,"Kanebꞌooh do pooj jé sahõnh hẽ ta mo nꞌaa jesuu nꞌaa warahén dadäk doo da, ta kuman tado däk doo da, bë dadäg hadoo bë mo nꞌaa jesuu nꞌaa, bë ado däg bë kuman hadoo do bë hã Pꞌop Hagä Do anꞌoo däk doo, Dijab karẽn bä bë tawadii, bë hã tanahajaa hyb nꞌaa, ta hã bë jꞌaa ketsë hyb nꞌaa. Ta ti ỹ wén herꞌoot, dooh ajyy ër majĩĩ rado bä. Karapꞌaar hꞌyyb nesaa do hedoo do hyb nꞌaa jewyk doo, nesaa do hejój nꞌaa näng doo, badäk hahỹỹ bä badagyp do hadoo doo gó habok do hã bagꞌããs doo, ti né hẽ ër majĩĩ. Kabajꞌaa hedoo do nesaa do wë hã habong doo, ti né hẽ na-ããj hẽ ër majĩĩ."
49,6,13,"Ti hyb nꞌaa, bë ado däg sahõnh hẽ bë mo nꞌaa jesuu nꞌaa, bë kuman hadoo do na-ããj hẽ Pꞌop Hagä Do anoo doo, nesaa do bë wë takajaa noo gó nesaa do bë hã tanahajaa hyb nꞌaa, sahõnh hẽ bë bahajaa bä kä, bë jꞌaa ketsë hyb nꞌaa kä."
49,6,14,"Baad bë hyb nꞌaa matakä däg. Bë ehub hadꞌyyt hẽ bë herꞌoot do hã, ër majĩĩ wë bë bahejꞌoonh hyb nꞌaa. Warahén ta baa wyd tadadäk doo da tii, tanahewaat hyb nꞌaa. Warahén ta hꞌyyb gatsapoog nꞌaa tadadäk doo da baad takanꞌyyh hyb nꞌaa, baad hadꞌop bë aboo baad bë kanꞌyyh hyb nꞌaa. Warahén ta tsyym suun tapadedëëk doo da takahejꞌoonh hyb nꞌaa, tii da baad bë gado panyyg hanäm doo, hꞌyyb nyyw gó ji bawät hanoo doo, nesaa do hã bë hꞌyy kahejꞌoonh hyb nꞌaa. Warahén gatoj jesuu nꞌaa hadoo ji hꞌyy kaꞌeeh doo. Bë hꞌyy kae né hẽ. Bë hꞌyy kae bä bë hajaa bë meduuk gatoj hadoo do hahõng do Nesaa Do Yb hanaa. Bë hꞌyy kae bä, bë hajaa bë medug bä Nesaa Do Yb bë tahꞌyyb tatuk doo. Warahén ta soog sapaar sꞌëëb tadadäk doo da, baad bë hyb nꞌaa newë hadꞌyyt hẽ bë Jesus edëëb wät né hẽ nesaa do mahä̃nh. Bë ado däg na-ããj hẽ Pꞌop Hagä Do Sahee anoo do sẽn-jeer, Pꞌop Hagä Do kyyh."
49,6,18,"Bë erꞌood hadꞌyyt hẽ Pꞌop Hagä Do sii, bë hã ta Sahee hꞌyyb mahũũm doo da. Bë ky nꞌaa etsꞌẽẽ bë tamasaa hadꞌyyt hẽ hyb nꞌaa. Bë hyb nꞌaa matakä hadꞌyyt hẽ. Bë hꞌyy gejë hõm manäh. Bë ky nꞌaa etsꞌẽẽ hadꞌyyt hẽ ta wób Jesus hã hꞌyy kaꞌeeh doo."
49,6,19,"Tawꞌããts hẽ hëp ỹ nꞌaa na-ããj hẽ bë ky nꞌaa etsẽẽ, ỹ berꞌoot bä, Pꞌop Hagä Do anoo hyb nꞌaa hã ỹỹ ỹ herꞌoot do panꞌaa, hꞌyyb neỹỹm doo me ta ky nꞌaa hanäm do pooj jé ji nahapäh do ta wób hã ỹ maherꞌoot hyb nꞌaa. Ta ti ky nꞌaa hanäm do rod nꞌaa ỹỹh, Jesus mejũũ doo, ỹ rawén dawäts gëët. Hëp ỹ nꞌaa bë ky nꞌaa etsꞌẽẽ, ta ky nꞌaa hanäm do hꞌyyb neỹỹm doo me ỹ baherꞌoot hyb nꞌaa, hã ỹ Jesus karẽn doo da."
49,6,21,"Paw-Ro kedëë hõm do ky nꞌaa hahỹỹhTikiko, ër hỹỹj hadoo do baad ër kamahä̃n doo, baad ãã sii Takꞌëp Hyb Nꞌaa Jawyk Do wë moo wät doo, bë da tamaherꞌoot sahõnh hẽ këh ỹ nꞌaa. Bë wë ỹ mejũũ tabahõm bë tamaherꞌoot hyb nꞌaa nyy da babä ãã babok, bë tahꞌyyb enꞌyym hyb nꞌaa na-ããj hẽ."
49,6,23,"Ãã karẽn hꞌyyb näw, kamahä̃n doo, baad hꞌyy kaꞌeeh do na-ããj hẽ Pꞌop Hagä Do ër Yb, Jesus Kristo Takꞌëp Hyb Nꞌaa Jawyk Do ranoo bë hã hä̃j haa hedoo doo."
49,6,24,Ãã karẽn sahõnh hẽ ër Wahë Nꞌaa Jesus Kristo hã hadꞌyyt kamahä̃n do wë Pꞌop Hagä Do ky enyym. Jããm hẽ kä.
50,1,1,"Jesus hã hꞌyy kaꞌeeh do Pirip häd näng do panang bä habong do hã Paw-Ro ma erih do hahỹỹhKedëng do ky nꞌaa hahỹỹhỸ Paw-Ro, Tsimoot daheeh, Kristo Jesus karom hedoo do ããh, ãã edëng bë sahõnh hẽ, tsyt hẽ Pꞌop Hagä Do wë kasëëw bong doo, Kristo Jesus hã hꞌyy kata padëëk doo, panang Pirip häd näng doo bä hajꞌeenh doo. Jesus hã hꞌyy kaꞌeeh do sa wahë nꞌaa, sa wahë nꞌaa masa nꞌaa tii bä hajꞌeenh do ãã edëng na-ããj hẽ."
50,1,2,"Ỹ karẽn Pꞌop Hagä Do ër Yb, Jesus Kristo Takꞌëp Hyb Nꞌaa Jawyk Do na-ããj hẽ ky enꞌyym bë hã. Ỹ karẽn baad ub Kristo bë rahꞌyyb enꞌyym."
50,1,3,"Jesus hã hꞌyy kaꞌeeh do sa hyb nꞌaa Paw-Ro ky nꞌaa etsẽẽ do ky nꞌaa hahỹỹhPꞌop Hagä Doo, ỹ hꞌyy kahaꞌeeh do wë ỹ hꞌyy gadajang bë ỹ hyb nꞌaa hesé bä."
50,1,4,"Bë ỹ ky nꞌaa etsꞌẽẽ bä, hꞌyy gadajaa gó hadꞌyyt hẽ ỹ ky nꞌaa etsẽẽ bë sahõnh hẽ, bë du doo noo gó naa Jesus hã bë hꞌyy kaꞌeeh do ỹ bë masa do hyb nꞌaa Kristo panyyg hanäm do ỹ maherꞌoot hyb nꞌaa."
50,1,6,"Baad ỹ bahapäh hahỹỹh: Bë hꞌyyb gó baad hadoo do Pꞌop Hagä Do du doo doo, kaja däk da tanꞌoo bä Jesus Kristo matëëh bä kä."
50,1,7,"Tawꞌããts hẽ né hẽ tii da ỹ hyb nꞌaa newëë sahõnh hẽ bë wë, bë ỹ kamahä̃n do hyb nꞌaa takꞌëp. Bë sahõnh hẽ ỹ bë masa ỹ moo wät do hã, taky enyym doo gó hã ỹ Pꞌop Hagä Do anꞌoo däk do hã. Ỹ bë masa ragadahewꞌëës doo gó ỹ bagëët bä. Ỹ bë masa na-ããj hẽ, hyb nꞌaa jewꞌyyk do sa matym gó ỹ agꞌëëd bä Jesus panyyg hanäm do ỹ mo nꞌaa jesuu hyb nꞌaa, te hub né hẽ ỹ metëëh hyb nꞌaa sa hã."
50,1,8,"Takꞌëp paawä ỹ karẽn bë ỹ bahapäh, Kristo Jesus ji kamahä̃n doo da bë ỹ kamahä̃n do hyb nꞌaa. Né hup ỹ né hẽ ti ỹ herꞌoot do Pꞌop Hagä Do hapäh."
50,1,9,"Pꞌop Hagä Do hã bë ỹ ky nꞌaa etsẽẽ, bë kamahä̃n do takahꞌũũm hyb nꞌaa. Bë ỹ ky nꞌaa etsẽẽ, bë tahꞌyy ganꞌyyh hyb nꞌaa. Bë ỹ ky nꞌaa etsẽẽ, bë bahapäh hyb nꞌaa ny hadoo do baad ub, ny hadoo do baad nadoo doo. Tii dꞌ ỹ wén ky nꞌaa etsẽẽ, baad hadꞌop do bë bahapäh hyb nꞌaa, baad hadꞌop bë babok hyb nꞌaa na-ããj hẽ Kristo matëëh bä kä. Ỹ karẽn dooh bë hã rawꞌyyt pé bë hã raky nꞌaa tapaa pé bë babok do hã Kristo matëëh bä kä."
50,1,11,"Tii dꞌ ỹ wén ky nꞌaa etsẽẽ na-ããj hẽ, baad hadꞌop tabahadoo hyb nꞌaa hadꞌyyt hẽ sahõnh hẽ bë badꞌoo doo, Pꞌop Hagä Do hã sahõnh hẽ rajꞌaa etsë hyb nꞌaa, Pꞌop Hagä Do kawehëë däk hyb nꞌaa na-ããj hẽ baad hadoo do bë hã rabahapäh bä. Jesus Kristo hanaa né hẽ ta ti baad ji awät do hadꞌyyt doo."
50,1,12,"Jesus ky nꞌaa kahꞌũũm do ky nꞌaa hahỹỹhHỹỹ kä wakãn haa hedoo doo, ỹ karẽn bë bahapäh hahỹỹh: Baad nadoo do wë ỹ kajaa doo, dooh tahewad bä Jesus ky nꞌaa hanäm doo. Baad nadoo do wë ỹ kajaa doo, Jesus ky nꞌaa hanäm do jé padꞌyyt hẽ takahꞌũũm tanꞌoo bä. Sahõnh hẽ warahén Roma buuj sa wahë nꞌaa tób haeh do hagꞌããs doo, panang buuj na-ããj hẽ, rabahapëë däg kän Kristo hyb nꞌaa ti ỹ radawäts gëët."
50,1,14,"Ragadahewꞌëës doo gó ỹ bagëët do hyb nꞌaa hajõk ër hỹỹj hedoo do babä habong do rahꞌyyb hedo padëëk, Takꞌëp Hyb Nꞌaa Jawyk Do hã rahꞌyy kasadëë padëëk, neỹỹm doo gó rawén herꞌood hõm hỹỹ kä Pꞌop Hagä Do ky nꞌaa."
50,1,15,"Sa wób rabaherꞌoot Kristo ky nꞌaa rahyb nꞌaa jewës do hyb nꞌaa ỹỹh, bahä̃nh ỹỹ rakarẽn ranu gapadꞌëëk do hyb nꞌaa na-ããj hẽ. Ta wób rabaherꞌoot Kristo ky nꞌaa ỹ ramasa rakarẽn do hyb nꞌaa, ta ky nꞌaa takahꞌũũm hyb nꞌaa. Tii dꞌ rawén dꞌoo ỹ rakamahä̃n do hyb nꞌaa. Ỹ radawäts gëët Pꞌop Hagä Do anꞌoo bä rabahapäh, Kristo ky nꞌaa hanäm do ỹ mo nꞌaa jesuu hyb nꞌaa, te hub né hẽ ỹ metëëh hyb nꞌaa ta wób sa hã. Ta ti rabahapäh do hyb nꞌaa ỹ ramasa. Ta wób rawén herꞌoot Kristo ky nꞌaa, bahä̃nh ỹỹ ranu gapadꞌëëk rakarẽn do hyb nꞌaa. Baad hadoo do hyb nꞌaa nado sa hꞌyyb Kristo ky nꞌaa rabaherꞌoot doo. Tii da rawén dꞌoo rakarẽn né paawä baad nadoo do ỹ bahob magyys hẽ ragadahewꞌëës doo gó. Na manä ti ta tii. Sa hꞌyyb baad nadoo doo me rerꞌood bä, sa hꞌyyb baad hadoo doo me ta wób rerꞌood bä, tawꞌããts hẽ Kristo ky nꞌaa takaherꞌood hõm. Kristo ky nꞌaa takaherꞌood hõm do hyb nꞌaa ỹ hꞌyy gadajang, sa hꞌyyb baad nadoo doo me ta wób rabaherꞌood né paawä.Ỹ dꞌ hꞌyy gadajaa hadꞌyyt hẽ,"
50,1,19,"baad nadoo do babä ỹ ahoop do takawareem däg da baad hadoo do hã ỹ bahapäh do hyb nꞌaa. Ỹ da reréd hõm baad ỹ bahõm hyb nꞌaa. Tii dꞌ tawén hadoo Pꞌop Hagä Do hã ỹ bë ky nꞌaa etsẽẽ do hyb nꞌaa, Pꞌop Hagä Do Sahee Jesus Kristo hã hana do ỹ tamasa do hyb nꞌaa na-ããj hẽ."
50,1,20,"Baad hëp ỹỹ gó ỹ gada, dooh ỹ herꞌoot pé Pꞌop Hagä Do matym gó ỹ nu mebyy wät doo. Neỹỹm doo gó ỹ karẽn paawä ỹ herꞌoot hyb nꞌaa jewyk do sa matym gó, Kristo hyb nꞌaa ỹ raky nꞌaa ety bä. Ỹ karẽn Kristo kawehëë däg hadꞌyyt hẽ hëp ỹ nꞌaa, ỹ bedëp do hã, ỹ radajëëb bä na-ããj hẽ."
50,1,21,"Tii dꞌ ỹ wén herꞌoot, Kristo ỹ wehꞌëëh hyb nꞌaa ỹ wén wät. Ỹ dajëb bä, ta bahä̃nh baad ub ti hã ỹỹ, Kristo wë ỹ bawät hyb nꞌaa tii bä kä."
50,1,22,"Badäk hahỹỹ bä ỹ bawät nä bä, ỹ ma panäk nä, ỹ ma metëëk nä Kristo ky nꞌaa. Ỹ haja bä paawä ỹ asëëw bä ỹ badꞌoo doo, dooh ỹ hapëë bä ny hadoo do ỹ karẽn: Badäk hahỹỹ hã ỹ awäd hadꞌyyt doo, ỹ dajëp doo. Pawóp hadoo do baad ub hã ỹỹ! Ỹ karẽn paawä ỹ dajëp, Kristo pa ỹ bawät hyb nꞌaa. Ti ti baad hadꞌop do hã ỹỹ."
50,1,24,"Ti hadoo né hẽ, baad tabahadoo hyb nꞌaa bë hã, tawꞌããts hẽ badäk hahỹỹ bä ỹ bawät nä bä. Ti né hẽ tawꞌããts hẽ hã ỹỹ. Ti hyb nꞌaa ỹ hapäh, badäk hahỹỹ bä ỹ awät nä, bë ỹ masa nä Kristo hã bë hꞌyy kaꞌeeh do kahꞌũũm hyb nꞌaa, bë hꞌyy gadajang hyb nꞌaa na-ããj hẽ Kristo hã bë hꞌyy kaꞌeeh do hyb nꞌaa."
50,1,26,"Tii bä da, pꞌaa hẽnh bë mahang ỹ bawät bä, takꞌëp Kristo Jesus wë bë hꞌyy gadajang da hëp ỹ nꞌaa."
50,1,27,"Hahỹ ti sahõnh hẽ bahä̃nh ỹ karẽn do bë hã: Ỹ karẽn baad ub bë babok, Kristo ky nꞌaa hanäm do hã bë ma kametëëk doo da. Tii dꞌ bë aboo bä, bë wë ỹ ahõm bä, jããm hẽ dawëë naa ỹ ky nꞌaa napäh bä bë ky nꞌaa, baad hadꞌyyt hẽ bë hꞌyyb tym Jesus hã ỹ bahapëë kän. Séd bë hꞌyyb hedoo tii bꞌ ỹ bahapëë kän. Séd hã bë hyb nꞌaa tamꞌaah, ër hꞌyy kaꞌeeh do Kristo ky nꞌaa hanäm do hana do ma matëg oow rawanareem hyb nꞌaa."
50,1,28,"Dooh da bë jeỹỹm bë hã hꞌyy kawareem doo, tii bꞌ ỹ bahapëë kän na-ããj né kä. Pꞌop Hagä Do gawatsꞌiik da bë wë hꞌyy kawereem doo, bë hã rejãã doo. Sa wë bë neỹỹm do metëëh sa hã ta tii. Bë hã kä, bë da Pꞌop Hagä Do edꞌëëp bë neỹỹm do metëëh. Pꞌop Hagä Do né hẽ ti sahõnh hẽ ta ti hanoo doo."
50,1,29,Pꞌop Hagä Do anoo bë hã Kristo hã bë hꞌyy kaꞌeeh hyb nꞌaa. Pꞌop Hagä Do anoo na-ããj hẽ Kristo hyb nꞌaa bë ahoop bë hã rarejãã doo.
50,1,30,"Bë hã rahꞌyy kawereem kän hã ỹ rahꞌyy kawereem doo da. Ti hadoo hã ỹ kametëëh nä babä, bë ky nꞌaa napëë kän hỹỹ kä."
50,2,1,"Tawꞌããts hẽ Kristo badꞌoo do paa da ji badꞌoo do ky nꞌaa hahỹỹhTi hyb nꞌaa kä, bë hꞌyyb enyyw däk do hyb nꞌaa Kristo hã bë hꞌyy kata däk do hyb nꞌaa, bë hꞌyy kanatón wät do hyb nꞌaa Kristo bë takamahä̃n do hyb nꞌaa, séd bë hꞌyy kata däk do hyb nꞌaa Pꞌop Hagä Do Sahee hã, Kristo ky enyym do hyb nꞌaa bë hã, bë tatꞌyyd mehĩĩn do hyb nꞌaa na-ããj hẽ, ỹ karẽn séd bë hꞌyyb hedo hadꞌyyt hẽ, bë kamahä̃n bë da hadoo doo, séd hã bë babok, séd hã bë hꞌyyb padäg. Tii da bë adoo bä, baad ỹ hꞌyy gadajaa kän tii bä. Ta wób sa bahä̃nh bë nu gapadꞌëëk hyb nꞌaa nado bë badꞌoo sahõnh hẽ bë badꞌoo doo. Bë hꞌyy kasabé manä bë moo bok do hã. Bë kadadꞌuu ta wób sa hã. Bë hyb nꞌaa jewyyg ta wób bë hã hẽ bë hyb nꞌaa jawꞌyyk do bahä̃nh."
50,2,4,Bë karẽn do hã hadꞌyyt nado bë hꞌyyb padäg. Tawꞌããts hẽ ta wób karẽn do hã na-ããj hẽ bë hyb nꞌaa newë.
50,2,5,Tawꞌããts hẽ Kristo Jesus hꞌyyb hadoo bë hꞌyyb:
50,2,6,"Ta Yb, Pꞌop Hagä Do hado né paawä ti Kristo Jesus,tagadoo Pꞌop Hagä Do tanahadoo doo, ajꞌyy gó takesok hyb nꞌaa."
50,2,7,"Sahõnh hẽ hỹ pong jé hanäng do rawehꞌëëh do taberéd hõm paah.Tii bä sa karom hado däk ajꞌyy tabahado däk noo gó. Ajꞌyy tabahado däk bä, ta daaj hẽ takadadꞌuu kän.Baad Pꞌop Hagä Do taky daheeh do hyb nꞌaa tagadoo radajꞌëëp doo.Bꞌaa kajatsëk do hã tagadoo radajꞌëëp,nesaa do moo hebꞌooh do radejꞌëëp doo da."
50,2,9,
50,2,12,"Ti hyb nꞌaa kä, najis haa, baad bë ky dahé däk do paa hadoo, heỹỹm doo me, kajajãn doo me takꞌëp bë hyb nꞌaa tamꞌaah ji Pꞌop Hagä Do edëëb wät do hyb nꞌaa ji moo hewꞌëët do hã.Heỹỹm doo me, kajajãn doo me ji wén moo wät tii, ji nesꞌõõs hyb nꞌaa. Masuuj nado tii. Ti hyb nꞌaa tii dꞌ tawén herꞌoot. Tawꞌããts hẽ tii da bë badꞌoo bë mahang ỹ bawäd hadꞌyyt nado. Tawꞌããts hẽ bë mahang ỹ nawät bä ta bahä̃nh bë hyb nꞌaa tamꞌaah hỹỹ kä ta tii hã."
50,2,14,"Tawꞌããts hẽ bë hꞌyyb tsebé doo me bë moo boo sahõnh hẽ. Bë ky nꞌaa jẽẽw manäh. Tii dꞌ ỹ mejũũ bë hã, dooh hyb nꞌaa bë raky nꞌaa tapaa péh, baad hadꞌop bë bahado däk hyb nꞌaa, Pꞌop Hagä Do taah nesaa do nanäng do bë bahadoo hyb nꞌaa kä, badäk hahỹỹ bä nesaa do hedoo doo, nesaa do moo hebꞌooh do mahang bë babok bä. Sagõõh gadagyp doo gó wë hã bag padëëk do hadoo bëëh, sa mahang, Pꞌop Hagä Do wë ji edëb hadꞌyyt do ky nꞌaa sa hã bë baherꞌoot bä. Tawꞌããts hẽ tii da né hẽ bë babok, tii da né hẽ bë badꞌoo, Kristo kajaa bä. Ỹ da hꞌyy kasabꞌee, daap hẽ nado takꞌëp bë hyb nꞌaa ỹ moo wäd wät ỹ bahapäh bä kä."
50,2,17,"Babä ỹ ahoop do tamasaa bä Pꞌop Hagä Do hã bë hꞌyy kaꞌeeh do hyb nꞌaa ta wë bë moo bok doo, tii bä ỹ hꞌyy gadajang, bë sii ỹ tsebé."
50,2,18,"Ti hyb nꞌaa tawꞌããts hẽ bë hꞌyy gadejah, bë tsebee si ỹỹ."
50,2,19,"Tsimoot ky nꞌaa hahỹỹhJesus, Takꞌëp Hyb Nꞌaa Jawyk Do hã ỹ gada, nayyw hẽ Tsimoot bë wë ỹ mejũũ tanꞌoo bä. Bë wë ỹ karẽn ỹ mejũũ, bë tahꞌyyb enꞌyym hyb nꞌaa, ỹ na-ããj hẽ ỹ hꞌyyb nyyw däk hyb nꞌaa bë ky nꞌaa tamanaa bä."
50,2,20,"Jããm hẽ Tsimoot, pa ỹ hawät doo, baad bë tahyb nꞌaa newëë doo, baad hadoo do bë wë karẽn doo. Dooh ta see pé Tsimoot hadoo doo."
50,2,21,Ta wób jããm hẽ sa hã hẽ rahyb nꞌaa newëë. Sa hã baad hadoo do rahyb nꞌaa newëë. Dooh Jesus Kristo karẽn do rahyb nꞌaa newë bä.
50,2,22,Tii dꞌ nado Tsimoot. Bë hapëë däk nyy da baad ub Tsimoot bawät. Baad ub sa tꞌaah sa yb sii moo wät doo da Tsimoot moo wäd wät si ỹỹ Jesus ky nꞌaa hanäm do hã.
50,2,23,"Ti hyb nꞌaa kä, ỹ bahapäh bä kä nyy dꞌ hã ỹ rabadꞌoo, ỹ karẽn Tsimoot ỹ mejũũ bë wë."
50,2,24,"Ti hado né paawä, baad Takꞌëp Hyb Nꞌaa Jawyk Do hã ỹ gada, ỹ na-ããj hẽ nayyw hẽ bë wë ỹ bahõm tanꞌoo bä."
50,2,25,"Epaporodit ky nꞌaa hahỹỹhỸ hyb nꞌaa newë däk, tawꞌããts hẽ hä̃j ỹ hadoo do Epaporodit häd näng doo, ỹ tamasa hyb nꞌaa wë ỹ bë mejũũ do paah, tababaaj hõm bë wë. Warahén rabadꞌoo doo da, si ỹỹ ti tamo nꞌaa jesuu panyyg hanäm doo. Bë wë ỹ mejũũ tababaaj hõm takꞌëp sahõnh hẽ bë tahyb nꞌaa esee do hyb nꞌaa. Tahyb nꞌaa tón, nahëë näng paa bë ky nꞌaa napëë däk do hyb nꞌaa. Te hub né hẽ. Nahëë näng né paah. Pꞌeets hẽ paawä tadajëp. Tawén nadajëp Pꞌop Hagä Do tꞌyyd mehĩĩn ta hã. Ỹ na-ããj hẽ Pꞌop Hagä Do tꞌyyd mehĩĩn, ỹ hꞌyy kanatón hyb nꞌaa ta bahä̃nh tadajëb bä paawä."
50,2,28,"Ti hyb nꞌaa kä, nayyw hẽ ỹ mejũũ bë wë tababaaj hõm, bë bahapäh bä kä bë hꞌyy gadajang hyb nꞌaa. Tii bä da, bë hꞌyy gadeja kän do hyb nꞌaa da, dooh da takꞌëp ỹ hyb nꞌaa tón wäd bä."
50,2,29,"Tawꞌããts hẽ hꞌyy gadajaa gó bë gadoo da, ji hỹỹj Takꞌëp Hyb Nꞌaa Jawyk Do hã hꞌyy kata däk do ji gadoo doo da. Tawꞌããts hẽ bë wehꞌëëh ta ti hedoo doo, pꞌeets hẽ paawä tadajëp do hyb nꞌaa Kristo wë tamoo wät do hyb nꞌaa. Ỹ tamasa bë jawén buuj bë nahajaa do hyb nꞌaa ỹ bë masaa bä. Tahapëë né paawä dajëp ta hã péh, ti hadoo né hẽ ỹ tamasa."
50,3,1,"Dooh ji daab yb bä ji daaj hẽ ji hajaa do hã ky nꞌaa hahỹỹhHỹỹ kä wakãn haa, ta see ky nꞌaa bë ỹ ma erih: Tawꞌããts hẽ bë hꞌyy gadeja Takꞌëp Hyb Nꞌaa Jawyk Do hã bë hꞌyy kata däk do hyb nꞌaa! Dooh ỹ hꞌyy ganapõ däg bä pꞌaa hẽnh ỹ erii bä pooj jé bë ỹ maherꞌood wät doo. Baad ti bë hã, bë ỹ ma erih do bë tamo nꞌaa jesuu do hyb nꞌaa, ta see da bë rama metꞌëëg mahä̃nh."
50,3,2,"Bë hyb nꞌaa matakä ajyy nesaa do moo bok doo, awaar nesaa do hedoo doo, ji hub kekyyt doo,Ma matëg oow Paw-Ro pesꞌããp. Ji hub rakekyyt tawén herꞌood bä, ajyy Judah buuj nadoo do Jesus hã hꞌyy kaꞌeeh do hã raky kahꞌũũm, sa masuuj noo byyh ragehõk hyb nꞌaa Judah buuj rabahedꞌoo doo da. Jããm hẽ tii da Pꞌop Hagä Do gadoo ji, sa hã. Dooh se hub rado bä. Daap ti rama metëëk doo. Ti hyb nꞌaa Paw-Ro mejũũ rahyb nꞌaa matakëë sa mahä̃nh. bë rawadꞌii mahä̃nh."
50,3,3,"Ër ti Pꞌop Hagä Do karapee hehꞌäät doo. Dooh sa masuuj noo byyh kahõk do hã daap yyp do rado bä ti Pꞌop Hagä Do karapee hehꞌäät doo. Ëër, ta Sahee hꞌyyb mahũũm do hyb nꞌaa Pꞌop Hagä Do hyb nꞌaa jewꞌyyk doo, Kristo Jesus hã kasabꞌee doo, ër ti Pꞌop Hagä Do karapee hehꞌäät doo. Ër ti ta karapee hehꞌäät doo, ji hã hẽ ji moo wät do hã, ji daaj hẽ ji hajaa do hã na-ããj hẽ daab nayyp doo."
50,3,4,"Ỹ haja né paawä ỹ daab yb bä ji daaj hẽ ji hajaa do hã. Sa daaj hẽ rahajaa do hã radaab yyp rahajaa redoo bä, ỹ sa bahä̃nh ỹ hajaa ta tii hã ỹ daab yb bä ỹ karẽn bä paawä. Masuj ỹ noo byyh ragahõg hõm 8 ta ä̃h ỹ bahadoo bä kä.Tii dꞌ né paa Isaraéw buuj rabahedꞌoo Pꞌop Hagä Do karapee see karapee tꞌaah tabahadoo hyb nꞌaa. Tii dꞌ né paa Pꞌop Hagä Do mejũũ sa hã. Isaraéw buuj ỹỹh. Bẽn-Jamih panaa ỹỹh. Eber buuj hehꞌäät né ỹỹh. Pariséw see né ỹỹh, baad Mosees ky nꞌaa jawꞌyyk do ky dahꞌeeh doo."
50,3,10,"Baad ỹ karẽn Kristo ỹ bahapäh. Hahỹỹ da ti ỹ karẽn: Ỹ karẽn ỹ bahapäh hã ỹỹ hẽ ta hejój taganä wät noo gó tagadoo doo. Ỹ karẽn ỹ bahapäh hã ỹỹ hẽ Kristo ahoop doo. Ỹ karẽn ỹ bahapäh hã ỹỹ hẽ tadajëp doo. Kristo dajëp paa ër hyb nꞌaa, ti hyb nꞌaa ỹ radajëëb bä ta hyb nꞌaa, ỹ karẽn ỹ gadoo né ti na-ããj hẽ. Sahõnh hẽ ta ti ỹ karẽn ỹ bahapäh hã ỹỹ hẽ, ta jawén ỹ Pꞌop Hagä Do ganꞌyyh hyb nꞌaa dejëp do mahang."
50,3,12,"Ji pooj jé hawät do hã takꞌëp ji hyb nꞌaa matakëë do ky nꞌaa hahỹỹhDooh baad Kristo hadoo ỹ hado nä bä. Dooh baad hadꞌop do ỹ hado nä bä. Ti hadoo né hẽ, takꞌëp ỹ hyb nꞌaa tamꞌaah Kristo Jesus hadoo ỹ bahado däk hyb nꞌaa kä. Ti hyb nꞌaa ỹ tabasëëw hõm."
50,3,13,"Wakãn haa hedoo do Kristo hã hꞌyy kaꞌeeh doo, hã ỹỹ, dooh ta ti ỹ haja nä bä. Dooh baad Kristo hadoo ỹ hado nä bä. Ti hadoo né hẽ, tsyym kasꞌỹỹ do rabahedꞌoo doo da ỹ badoo hadꞌyyt hẽ. Dooh ỹ hyb nꞌaa matakä bä jó ỹ hadäk hẽnh. Dooh ỹ hyb nꞌaa newë bä pooj jé ỹ bawät do hã, ỹ hanäng péh. Pój ỹỹ jé hawät do hã takꞌëp ỹ hyb nꞌaa matakëë. Takꞌëp ỹ hyb nꞌaa tamꞌaah ta säm ỹ gadoo hyb nꞌaa Pꞌop Hagä Do hanaa. Hahỹ ta säm ỹ gadoo hyb nꞌaa ỹ tawén naëëj wät doo: Hỹ pong jé ỹ dꞌ bawäd hadꞌyyt hẽ Kristo Jesus hyb nꞌaa."
50,3,15,"Ti hyb nꞌaa, sahõnh hẽ ëër, baad Jesus hã hꞌyy kae däk do hedoo doo, ỹ hyb nꞌaa newëë doo da, nagꞌaap hẽ ỹ erii wät doo da tawꞌããts hẽ ër hyb nꞌaa newë. Ta see hadoo bë hyb nꞌaa newë nä bä ỹ erii wät do hã, tii bä da, Pꞌop Hagä Do metëëh da bë hã, baad né ti ỹ erii wät doo. Ti hado né paawä, tawꞌããts hẽ ër ky daheeh ër hã Pꞌop Hagä Do metä wät do pénh né hẽ."
50,3,17,"Tawꞌããts hẽ ỹ bawät doo da séd gó bë babok, wakãn haa hedoo doo. Tawꞌããts hẽ bë hyb nꞌaa matakä ãã babok doo da habok do sa hã, rababok doo da bë na-ããj hẽ bë babok hyb nꞌaa."
50,3,18,"Baad habok do hã bë hyb nꞌaa matakä ỹ wén näng, hajõk ti anäng bꞌaa kajatsëk do hã Kristo dajëp do ky nꞌaa majĩĩ rababok doo da habok doo, Kristo hã rahꞌyy kaꞌeeh sa noo né paawä. Hajõõ nuu me bë ỹ maherꞌood wät tii. Hꞌyy kameoot doo me ỹ abꞌaanh tii. Pꞌop Hagä Do gawatsꞌiik da tii. Rawa do hã, rawëh do hã, reëëk do hã, ta see rakarẽn do hã rahꞌyyb padäg hadꞌyyt hẽ, Pꞌop Hagä Do hã nado. Nu meby nꞌaa näng do hã rahꞌyy kasabꞌee. Badäk hahỹỹ hã hanäng do hã rahꞌyyb padëëk."
50,3,20,"Ta ti hedoo do rababok doo da bë aboo manäh. Hỹ pong jé babuuj ti ëër. Tii bꞌ naa, hỹ pong jé naa tabahyng, baad ër gada Jesus Kristo, Takꞌëp Hyb Nꞌaa Jawyk Doo, ër hꞌyyb tym dëëb."
50,3,21,"Ta hejój me sahõnh hẽ tabagꞌããs. Ta ti tahejooj me ër hub nahejoonh do tawareem da, ta hub kabajꞌaa do hadoo ër hub bahadoo hyb nꞌaa kä."
50,4,1,"Ti hyb nꞌaa, wakãn haa hedoo do ỹ kamahä̃n doo, takꞌëp ỹ hyb nꞌaa esee doo, baad bë aboo hadꞌyyt hẽ bë ỹ maherꞌood wät doo da né hẽ. Bë hꞌyy keréd manä Takꞌëp Hyb Nꞌaa Jawyk Do hã. Najis haa, bë hyb nꞌaa né hẽ ỹ hꞌyy gadajang. Bë hyb nꞌaa né da ỹ kawehëë däk."
50,4,2,"Sa hã Paw-Ro maherꞌoot do ky nꞌaa hahỹỹhTakꞌëp ỹ betsẽẽ ỹỹnh Ewodija häd enäh doo, ỹỹnh Sĩn-Tike häd näng do daheeh, séd rahꞌyyb hedoo hyb nꞌaa Takꞌëp Hyb Nꞌaa Jawyk Do hã rahꞌyy kata däk do hyb nꞌaa."
50,4,3,"Õm, baad si ỹ Kristo wë moo wät doo, ỹ etsẽẽ a hã ta ti ỹỹj mamasaa, séd rahꞌyyb hedo padëëk hyb nꞌaa pꞌaa hẽnh. Si ỹỹ takꞌëp rahyb nꞌaa tamꞌaah paa Jesus ky nꞌaa hanäm do ãã herꞌood hõm hyb nꞌaa. Ajꞌyy Keremen häd näng do sii, ta wób sa sii na-ããj hẽ, hawäd hadꞌyyt do gadoo do heen nꞌaa hã sa häd kerii däk do sa sii ãã paa ramasa ta ti ỹỹj."
50,4,4,"Tawꞌããts hẽ bë hꞌyy gadejah, Takꞌëp Hyb Nꞌaa Jawyk Do hã bë hꞌyy kata däk do hyb nꞌaa. Pꞌaa hẽnh bë ỹ maherꞌoot: Bë hꞌyy gadejah."
50,4,5,"Tawꞌããts hẽ kaja hẽ denaa hẽ bë hꞌyyb bë mahũũm sahõnh hẽ sa wë, ta tii da bë babok sahõnh hẽ rabahapäh hyb nꞌaa. Edaa däk Takꞌëp Hyb Nꞌaa Jawyk Do matëëh doo."
50,4,6,"Tawꞌããts hẽ dooh bë hyb nꞌaa tón péh. Bë erꞌood hadꞌyyt bä Pꞌop Hagä Do sii, bë ky nꞌaa etsꞌẽẽ ta hã bë karẽn doo. Bë jꞌaa etsë na-ããj hẽ ta hã sahõnh hẽ bë hã tabanoo do hyb nꞌaa."
50,4,7,"Tii bä da Pꞌop Hagä Do hã hana do ji hꞌyyb nꞌyym doo, sahõnh hẽ ji hajaa do bahä̃nh hadoo do mo nꞌaa jesuu da bë hꞌyyb, bë hꞌyy kanatón hyb nꞌaa kä Kristo Jesus hã bë hꞌyy kata däk do hyb nꞌaa."
50,4,8,"Tagadëëg ub, wakãn haa hedoo doo, sahõnh hẽ baad hadoo do hã bë hꞌyyb padäg. Sahõnh hẽ ji wehꞌëëh do hã, sahõnh hẽ Pꞌop Hagä Do matym gó te hub hedoo do hã bë hꞌyyb padäg. Sahõnh hẽ nesaa do nanäng do hã, sahõnh hẽ hanäm do hã bë hꞌyyb padäg. Sahõnh hẽ baad tabahadoo do hyb nꞌaa ky nꞌaa etsëëh do hã na-ããj hẽ bë hꞌyyb padäg. Baad hadꞌop do hã, baad tabahadoo do hyb nꞌaa ji jꞌaa etsë do hã bë hꞌyyb padäg na-ããj hẽ."
50,4,9,"Bë ỹ ma metëëk doo da, hã ỹ naa bë gado däk doo da na-ããj hẽ bë aboo. Hã ỹ naa bë maa napäh doo da, wë ỹ bë bahapäh doo da na-ããj hẽ bë aboo. Tii bä da ji hꞌyyb näw Pꞌop Hagä Do hã hana do bë hã tabawät da."
50,4,10,"Ramasa do hyb nꞌaa Paw-Ro hꞌyy gadajang do ky nꞌaa hahỹỹhTakꞌëp ỹ hꞌyy gadajang Takꞌëp Hyb Nꞌaa Jawyk Do hã, hỹỹ kä, bäp peej tabado däk bä kä, pꞌaa hẽnh ỹ bë hyb nꞌaa esꞌee wät do hyb nꞌaa, ỹ bë masa. Pooj jé ỹ bë hyb nꞌaa esꞌee wäd né paawä, dooh ta tyw nꞌaa pé ỹ bë masa hyb nꞌaa paah."
50,4,11,"Dooh ta ti ỹ erii bä wë ỹ badoh do hyb nꞌaa. Dooh. Ỹ hꞌyy gadajaa kän sahõnh hẽ hã ỹ kametëëh do hã, baad tabadoo bä, baad tanado bä na-ããj hẽ. Ỹ hapëë däg kän nyy dꞌ ỹ badꞌoo wë ỹ badoh bä, wë ỹ tamadꞌaak bä na-ããj hẽ. Ỹ haja däk ỹ hꞌyy gadajang sahõnh hẽ wë ỹ kametëëh do hã, ỹ wog nyy bä, ỹ asa bä na-ããj hẽ, sahõnh hẽ ji karẽn do wë ỹ tanyy bä, wë ỹ badoh bä na-ããj hẽ. Series, "
50,4,13,Sahõnh hẽ ỹ hajaa Kristo ỹ tahꞌyyb hejꞌoonh do hyb nꞌaa.
50,4,14,"Ti hadoo né hẽ, tawꞌããts hẽ né hẽ ỹ bë masaa wät tabahejoonh bä hã ỹỹ."
50,4,15,"Bëëh, Pirip panang buuj, bë hapäh né hẽ, papuuj nä Jesus ky nꞌaa hanäm do bë gado däk noo gó, hëëj Masedonija häd näng do ỹ beréd hõm noo gó, jããm hẽ bë ti Jesus hã hꞌyy kaꞌeeh do wób mahang, ỹ masa doo, ta sꞌee hẽnh Jesus ky nꞌaa ỹ ma metëëk hyb nꞌaa bë mahang ỹ ma metꞌëëg wät doo da."
50,4,16,"Tesaronika panang bä ỹ bawät noo gó, pawóp nuu me bë mejõ wät paa matym ỹ nꞌaa ỹ bë masa hyb nꞌaa wë ỹ badoh do hyb nꞌaa."
50,4,17,Dooh hahỹ ỹ erii bä pꞌaa hẽnh matym ỹ nꞌaa bë mejũũ hyb nꞌaa. Dooh ti hyb nꞌaa tado bä hahỹ ỹ erih doo. Ỹ karẽn baad bë Pꞌop Hagä Do ky nꞌaa edëng ỹ bë masa do hyb nꞌaa.
50,4,18,"Ỹ gado däk sahõnh hẽ wë ỹ bë mejõ wät doo. Ỹ gahëën do bahä̃nh ti ta tii. Ta bahä̃nh wë ỹ ti anyy däk hỹỹ kä wë ỹ bë mejõ hõm do anꞌoo bä, Epaporodit tajooh doo. Pꞌop Hagä Do hꞌyy gadajang bë masa do hã. Pꞌop Hagä Do matym nꞌaa buu benyym do hadoo, Pꞌop Hagä Do gadoo do hadoo tii.Pꞌooj ub, buu benyym do Isaraéw buuj rama ejuu Pꞌop Hagä Do rajꞌaa etsë hyb nꞌaa. Tii da takerii däk Esodo hã. Ta ti ky nꞌaa gó Paw-Ro behꞌũũm."
50,4,19,"Pꞌop Hagä Do ỹ hꞌyy kahaꞌeeh doo, Kristo Jesus hyb nꞌaa bë hã da tabanoo sahõnh hẽ bë wë badoh doo, bë hꞌyyb gó badoh do na-ããj hẽ. Takꞌëp hetsooh do ta wë hanäng do pénh né bë hã dꞌ tabanoo."
50,4,20,"Tawꞌããts hẽ Pꞌop Hagä Do ër hꞌyy kahaꞌeeh do hã, ër Yb, ër jꞌaa etsëë hadꞌyyt hẽ. Ỹỹ. Tii dꞌ né hẽ. Tawꞌããts hẽ."
50,4,21,"Sa hã takedëë hõm do ky nꞌaa hahỹỹhTawꞌããts hẽ bë edëë sahõnh hẽ Kristo Jesus hyb nꞌaa tsyt hẽ Pꞌop Hagä Do wë kasëëw padëëk doo. Ër hỹỹj hedoo do babä pa ỹ habong do bë mꞌ rahyb nꞌaa esee. Sahõnh hẽ tsyt hẽ Pꞌop Hagä Do wë kasëëw bong do hahỹ panang bä habong do bë mꞌ rahyb nꞌaa esee na-ããj hẽ. Roma sa wahë nꞌaa Sesa ramaneëënh do wë moo bꞌook doo, Jesus hã hꞌyy kaꞌeeh doo, baad bë mꞌ rahyb nꞌaa esee."
50,4,23,"Ỹ karẽn Jesus Kristo, Takꞌëp Hyb Nꞌaa Jawyk Doo, ky enyym bë hã. Jããm hẽ kä."
51,1,1,"Jesus hã hꞌyy kaꞌeeh do Korosa häd näng do panang bä habong do hã Paw-Ro ma erih do hahỹỹhKedëng do ky nꞌaa hahỹỹhPaw-Ro ỹ ti hỹỹh, Pꞌop Hagä Do karẽn do hyb nꞌaa Kristo Jesus mejũũ do see hado däk doo. Ër hỹỹj hadoo do Tsimoot häd näng do daheeh ỹ edëng bëëh, wakãn haa hedoo doo, ãã nemuun Kristo hã hꞌyy kata padëëk doo, tsyt hẽ Pꞌop Hagä Do wë kasëëw bong doo, ta hã hꞌyy kanerét doo, Korosa panang bä habong doo. Ỹ karẽn Pꞌop Hagä Do ër Yb ky enyym bë hã. Ỹ karẽn baad ub bë tahꞌyyb enꞌyym."
51,1,3,"Pꞌop Hagä Doo, Jesus Kristo ër Wahë Nꞌaa Yb hã ãã ky nꞌaa etsẽẽ bä bë hyb nꞌaa, ãã hꞌyy gadeja hadꞌyyt hẽ ta wë bë hyb nꞌaa, Kristo Jesus hã bë hꞌyy kae däk ãã ky nꞌaa napäh do hyb nꞌaa, sahõnh hẽ ta hã hꞌyy kaꞌeeh do bë kamahä̃n ãã ky nꞌaa napäh do hyb nꞌaa na-ããj hẽ."
51,1,5,"Jesus hã bë wén hꞌyy kaꞌeeh, ta wób bë wén kamahä̃n, baad hadoo do ta jawén bë gadoo bë gada do hyb nꞌaa. Hỹ pong jé Pꞌop Hagä Do enyyw hõm tii, bë hã tabanoo hyb nꞌaa. Bë ky nꞌaa napëë däk hỹ pong jé ji gadoo do ky nꞌaa, baad hadoo do ky nꞌaa, Jesus Kristo ky nꞌaa hanäm doo"
51,1,6,"bë wë takajaa noo gó. Badäk hahỹ hawꞌããts hẽ ta ky nꞌaa hanäm do kahꞌũũm. Jé padꞌyyt hẽ panyyg ky dahꞌeeh do baad hadoo do hã tahꞌyyb wareem hõm tii. Tii da né hẽ na-ããj hẽ tabadꞌoo bë mahang, pooj jé ta ky nꞌaa bë maa napäh noo gó naa, ji wë Pꞌop Hagä Do ky enyym do ky nꞌaa hã baad bë hꞌyy kadawꞌuuh noo gó naa. Epaparas, ãã sii Kristo wë moo wät doo, bë paa tama metꞌëëg wät ta ti panyyg hanäm doo. Baad Epaparas moo wät. Dooh tahꞌyy gajëë bä bë hyb nꞌaa Kristo wë tamoo wät do hã."
51,1,8,Ãã tamaherꞌoot nyy da ta wób bë kamahä̃n Pꞌop Hagä Do Sahee anꞌoo bä.
51,1,9,"Sa hyb nꞌaa Paw-Ro ky nꞌaa etsẽẽ do ky nꞌaa hahỹỹhTi hyb nꞌaa, bë ky nꞌaa ãã ky nꞌaa napäh bä, ãã du doo paa Pꞌop Hagä Do hã ãã ky nꞌaa etsẽẽ bë hyb nꞌaa. Dooh ãã eréd bä bë hyb nꞌaa ãã ky nꞌaa etsẽẽ doo. Ãã etsẽẽ Pꞌop Hagä Do hã ta Sahee hã hana do ji hapäh doo me, ta Sahee hã hana do ji hꞌyy ganäng doo me na-ããj hẽ bë tahꞌyy ganꞌyyh takarẽn do hã, baad bë bahapäh hyb nꞌaa."
51,1,10,"Tii dꞌ ãã wén ky nꞌaa etsẽẽ, Takꞌëp Hyb Nꞌaa Jawyk Do ta karapee hã takarẽn doo da né hẽ bë babok hyb nꞌaa, sahõnh hẽ bë moo bok do hã tahꞌyy gadajang hyb nꞌaa, sahõnh hẽ baad hadoo pé bë moo bok hyb nꞌaa hadꞌyyt hẽ, baad Pꞌop Hagä Do bë bahapäh hyb nꞌaa kä bë hꞌyyb gó."
51,1,11,"Ãã ky nꞌaa etsẽẽ na-ããj hẽ, takꞌëp ta kabajꞌaa do hejój me bë tahꞌyyb hejꞌoonh hyb nꞌaa, bë hꞌyy gejë hõm mahä̃nh ta hã, bë hꞌyyb jawyk hyb nꞌaa, tsebee gó sahõnh hẽ bë gadoo hyb nꞌaa, ër Yb hỹ pong jé hawät do wë bë hꞌyy gadajang hyb nꞌaa. Ti né hẽ ti ta karapee sa sii bë gadoo tanꞌoo bä ji hã taky nꞌaa enooh doo, hỹ pong jé ta bag bawät bä ji gadoo do panꞌaa."
51,1,13,"Ër tedꞌëëp Nesaa Do Yb moo gó naa, badagyp hadoo do bagꞌããs doo. Ta Tꞌaah takamahä̃n do ër hã tabagãã kän, Pꞌop Hagä Do anꞌoo bä kä. Ta Tꞌaah hyb nꞌaa ër tabedëëb kän. Ta hyb nꞌaa kawug hõm nesaa do ër moo bok doo kä."
51,1,15,"Kristo sahõnh hẽ sa bahä̃nh ky nꞌaa hahỹỹhTa Tꞌaah gó kametä däk Pꞌop Hagä Do ji nahapäh doo. Pꞌop Hagä Do hadoo né hẽ tii. Sahõnh hẽ kapahuuj däk do pooj jé tawäd né hẽ. Sahõnh hẽ kapahuuj däk do bahä̃nh tanu gadäk. Ti né hẽ tii, sahõnh hẽ hỹ pong jé hanäng doo, hỹ pong jé habok doo, badäk hahỹỹ bä hanäng doo, badäk hahỹỹ bä habok do na-ããj hẽ pahuuj wät doo. Ji hapäh doo, ji nahapäh do na-ããj hẽ tapehuuj bong, wë hã bagꞌããs do ji nahapäh do rado bä, kabajꞌaa do ji nahapäh do rado bä, mejũũ do ji nahapäh do rado bä, hyb nꞌaa jewyk do ji nahapäh do rado bä na-ããj hẽ. Ti né hẽ sahõnh hẽ pehuuj bong doo. Ta hyb nꞌaa né hẽ sahõnh hẽ tapahuuj wät doo. Sahõnh hẽ pooj jé tawäd né hẽ. Ta hyb nꞌaa né hẽ sahõnh hẽ tapahuuj wät do baad tawén hadoo."
51,1,18,"Ta hã hꞌyy kaꞌeeh doo, ta hub, ta mooh, ta tsyym hedoo doo, sa nu gabóg tii. Ti né hẽ sahõnh hẽ ta hã hꞌyy kaꞌeeh do du na doo. Ti né hẽ jããm hẽ pooj jé dejëp do mahang ganä wät doo,Jesus ganä wät do pooj jé ta wób ragenä boo né paawä, pꞌaa hẽnh radejëp. Jããm pooj jé Kristo dejëp do mahang ganä wät doo, nadajëb wät doo. sahõnh hẽ sa bahä̃nh hyb nꞌaa jawyk tabahadoo hyb nꞌaa."
51,1,19,"Tii dꞌ tawén hadoo, ta da hadꞌop ta Tꞌaah bahadoo Pꞌop Hagä Do karẽn do hyb nꞌaa."
51,1,20,"Pꞌop Hagä Do karẽn na-ããj hẽ, ta Tꞌaah hyb nꞌaa, sahõnh hẽ badäk hahỹỹ bä hanäng doo, badäk hahỹỹ bä habong doo, hỹ pong jé hanäng do na-ããj hẽ baad tabahadoo pꞌaa hẽnh ta wë, baad ub pꞌaa hẽnh sahõnh hẽ rababok hyb nꞌaa ta wë kä. Ta najiis rabahado padëëk tanꞌoo bäTa Tꞌaah hã hꞌyy kaꞌeeh do tii. ta Tꞌaah majyyw hyb nꞌaa, bꞌaa kajatsëk do hã tadajëp do hyb nꞌaa."
51,1,21,"Bëë kä, dawëë bë babok paa Pꞌop Hagä Do mahä̃nh Kristo hã bë hꞌyy kanaꞌeeh nä noo gó. Pꞌop Hagä Do majĩĩ paa bëëh, bë hꞌyyb gó, nesaa do bë moo bok do hyb nꞌaa paah. Ti hadoo né hẽ, hỹỹ kä ta najiis bë bahado däk tanꞌoo bä Kristo, ajꞌyy gó ewäd hyng do bë hyb nꞌaa dajëp do hyb nꞌaa. Ta najiis bë bahado däk tanꞌoo bä. Tii dꞌ tawén dꞌoo, tsyt hẽ ta wë bë babok hyb nꞌaa, baad hadꞌop bë bahadoo hyb nꞌaa ta matym gó, dooh bë rapꞌãã ky nꞌaa tapaa pé hyb nꞌaa ta matym gó."
51,1,23,"Baad bë hꞌyy kae hadꞌyyt bä tii. Baad bë gahëën bä hadꞌyyt hẽ panyyg hanäm do hã bë hã Pꞌop Hagä Do ky nꞌaa eno däk doo. Ti né ti ta panyyg, Jesus ky nꞌaa, bë maa napëë wät doo, badäk hahỹ hawꞌããts rapanäg hõm doo. Ta ti panäg nꞌaa see hado däk ỹ ti hỹ Paw-Ro."
51,1,24,"Kristo hã hꞌyy kaꞌeeh do sa hyb nꞌaa Paw-Ro ahoop do ky nꞌaa hahỹỹhỸ tsebé da hẽ ỹ radawäts gëët doo bä, baad tabahadoo hyb nꞌaa bë hã ỹ ahoop doo. Ỹ karẽn ỹ bahajaa Kristo hã ỹ tanꞌoo däk doo, ta hã hꞌyy kaꞌeeh do sa hyb nꞌaa, ta hub, ta mooh, ta tsyym hedoo do sa hyb nꞌaa ỹ ahoop do panꞌaa."
51,1,25,"Kristo hã hꞌyy kaꞌeeh do sa masa nꞌaa ỹ bahado däk, hã ỹ Pꞌop Hagä Do banoo do hyb nꞌaa baad ub sahõnh hẽ ta kyyh bë hã ỹ ma metëëk hyb nꞌaa."
51,1,26,"Hã ỹ tabanoo tahꞌyyb däng doo, nyy dꞌ tabadꞌoo ji hã, ỹ ma metëëk hyb nꞌaa. Kristo ewäd hyng do pooj jé dooh ji hapëë nä bä ta hꞌyyb däng doo. Dooh Pꞌop Hagä Do hꞌyyb däng do kametä nä bä ti noo gó ër wahë makũũ hã. Ta karapee hã hỹỹ kä takametä wät. Pꞌop Hagä Do hꞌyyb däng ta karapee hã tametëëh takꞌëp baad hadoo do sahõnh hẽ Judah buuj nadoo do wë hỹỹ kä tamoo wät doo. Hahỹỹ da ta ti takꞌëp baad hadoo do ta hꞌyyb däng doo: Bë hꞌyyb gó, ta hã hꞌyy kaꞌeeh do hꞌyyb gó Kristo bawäd däk, Judah buuj nadoo do né paawä bëëh! Ti hyb nꞌaa bë né da gadoo takꞌëp baad hadoo do hỹ pong jé."
51,1,28,"Kristo ky nꞌaa ãã panäk. Sahõnh hã ãã maherꞌoot takꞌëp péj baad raky daheeh hyb nꞌaa. Takꞌëp hajaa doo me sahõnh hẽ sa hã ãã ma metëëk. Tii dꞌ ãã wén dꞌoo, Kristo hã hꞌyy kata däk do baad hadꞌop rabahado padëëk Pꞌop Hagä Do matym gó ãã karẽn do hyb nꞌaa."
51,1,29,"Tii dꞌ ãã karẽn do hyb nꞌaa, takꞌëp hadꞌyyt hẽ ỹ hyb nꞌaa tamꞌaah, Kristo hejój me hëp ỹỹ gó baad hawät doo me."
51,2,1,"Ỹ karẽn bë bahapäh nyy da takꞌëp ỹ ky nꞌaa etsẽẽ, takꞌëp ỹ hyb nꞌaa tamꞌaah bë hyb nꞌaa, Raw-Diseej panang buuj sa hyb nꞌaa na-ããj hẽ, jé Jesus hã hꞌyy kaꞌeeh do ỹ ranahapäh do wób sa hyb nꞌaa na-ããj hẽ. Tii dꞌ ỹ wén dꞌoo, ỹ karẽn rahꞌyy kejꞌoonh. Ỹ karẽn kamahä̃n gó séd rahꞌyyb hedoo. Tii dꞌ ỹ wén dꞌoo na-ããj hẽ, baad rahꞌyy kadawꞌuuh hyb nꞌaa pooj jé ji nahapäh do Pꞌop Hagä Do hꞌyyb däng do hã. Ỹ karẽn baad rabahapäh ta tii. Baad ỹ karẽn Kristo rabahapäh, ỹ hanäng doo."
51,2,3,"Sahõnh hẽ Pꞌop Hagä Do hã ji hapäh doo, baad ta hã ji hꞌyy ganäng doo, jããm hẽ Kristo hã ji bawꞌyyt."
51,2,4,"Ta ti bë ỹ wén maherꞌoot, sa kyyh baad ji edꞌoo doo me bë rawadꞌii mahä̃nh."
51,2,5,"Ỹ nawäd né paawä bë mahang, ỹ hyb nꞌaa newëë do bë mahang tabawät. Ỹ tsebé baad ub bë babok ỹ ky nꞌaa napäh do hyb nꞌaa. Séd hꞌyyb hedoo mä bëëh. Ỹ tsebé na-ããj hẽ dooh né hẽ bë hꞌyy gejë hõm Kristo hã bë hꞌyy kaꞌeeh do hã ỹ ky nꞌaa napäh doo."
51,2,6,"Ji bawät do papuuj ky nꞌaa hahỹỹhTi hyb nꞌaa kä, Kristo Jesus bë gado däk do hyb nꞌaa bë wahë nꞌaa tabahadoo hyb nꞌaa, tawꞌããts hẽ bë awäd hadꞌyyt hẽ ta hã hꞌyy kata däk do rababok doo da."
51,2,7,"Baad né hẽ bë hꞌyy kata däk Jesus hã joom kóm baad joom tamasoo do hadoo. Tawꞌããts hẽ bë anꞌoo bë hꞌyyb gó Jesus bawät do takahũũm magyys hẽ. Tawꞌããts hẽ bë anꞌoo baad bë hꞌyy kae hadꞌyyt hẽ baad hadoo do ky nꞌaa hã bë rama metꞌëëg wät doo da né hẽ. Tawꞌããts hẽ takꞌëp bë hꞌyy gadeja hadꞌyyt hẽ Pꞌop Hagä Do wë, bë hã tanoo do hyb nꞌaa."
51,2,8,"Bë hyb nꞌaa matakä ta sꞌee hẽnh bë rahꞌyyb mahũũm mahä̃nh rama metëëk doo me. Baad ji edoo né paawä rahyb nꞌaa newëë doo, rama metëëk doo, daap hẽ ti ta tii. Ji rawedii ta tii hã. Sa wahë makũ ma mehetëk doo gó rabehꞌũũm rama metëëk doo. Badäk hahỹỹ hã, nyy da ji badꞌoo, nyy da ji bawät do ky nꞌaa jawꞌyyk doo gó rabehꞌũũm rama metëëk doo. Dooh Kristo hanaa tado bä ta tii."
51,2,9,"Pꞌop Hagä Do hadꞌop do Kristo, ajꞌyy tabahado däk doo. Hỹỹ kä, Kristo hã bë hꞌyy kata däk do hyb nꞌaa, ti anyy däk bë hꞌyyb gó sahõnh hẽ Pꞌop Hagä Do karẽn doo. Sahõnh hẽ kabajꞌaa do ji nahapäh doo, hyb nꞌaa jewyk do ji nahapäh do na-ããj hẽ sa bahä̃nh ti Kristo."
51,2,11,Judah buuj ajyy sa masuuj noo byyh ragehõk Pꞌop Hagä Do karapee rabahado padëëk do metëë nꞌaa. Kristo hã bë hꞌyy kata däk do hyb nꞌaa bë hã na-ããj hẽ ti anyy däk ta metëë nꞌaa hadoo. Sa mo hajꞌaa nado tii. Kristo ado hõm nesaa do ji hꞌyyb säg karẽn doo. Ti né tametëë nꞌaa hadoo bë hã hanäng doo.
51,2,12,"Bë nu kemuun bong bä bë radakä jëng hadoo Kristo sii. Bë genä bong do hadoo Kristo sii pꞌaa hẽnh bë nu gawëëj däk doo. Ta tii dꞌ tawén hadoo Pꞌop Hagä Do hejój hã, Kristo ganä wät hanoo do hã bë hꞌyy kaꞌeeh do hyb nꞌaa."
51,2,13,"Pꞌooj ub, nesaa do bë moo hebꞌooh do hyb nꞌaa, nesaa do bë hꞌyyb karẽn do kanado hõm do hyb nꞌaa na-ããj hẽ, dejëp do hadoo bë hꞌyyb tym Pꞌop Hagä Do hã. Tii bä kä, Kristo sii bë ganä wät hadoo Pꞌop Hagä Do anꞌoo bä. Sahõnh hẽ nesaa do ër moo wät do tamabaan hõm ër hã kä."
51,2,14,"Pꞌop Hagä Do awug hõm ër kũũt heen nꞌaa kerih do hadoo doo, nesaa do wë ër taky nꞌaa etyy do paah. Hahỹỹ da tabawug hõm: Tado däk ër kũũt heen nꞌaa, tii bä tabepëëm däk hadoo bꞌaa kajatsëk do hã. Jesus dajëp do hyb nꞌaa dajëp hỹỹ kä ër kũũt ër hã ky nꞌaa ketyy do paah."
51,2,15,"Pꞌop Hagä Do ado hõm sahõnh hẽ nesaa do kabajꞌaa do ji nahapäh doo, nesaa do hyb nꞌaa jewyk do ji nahapäh do sa hejój. Bꞌaa kajatsëk do hã Kristo dajëp doo me Pꞌop Hagä Do jꞌaa ketsëë däk sa hã. Kristo dajëp noo gó sahõnh hẽ sa matym gó Pꞌop Hagä Do metä wät hadoo ta majĩĩ, sa hã tajꞌaa ketsëë däk do rabahapäh hyb nꞌaa."
51,2,16,"Ti hyb nꞌaa bë maa newë manä bë raky nꞌaa tapa bä bë awa do hã, bë eëëk do hã,Tii dꞌ Paw-Ro wén herꞌoot, ma matëg oow rama metëëk do hyb nꞌaa. Sa noo ji tayy ji awa doo, ji eëëk doo, baad ji Pꞌop Hagä Do gadoo hyb nꞌaa. Dooh hyb nꞌaa pé ji tayy péh. Kristo dajëp do hyb nꞌaa Pꞌop Hagä Do ji tawén gadoo, ji tayy do hyb nꞌaa nado. Dooh jarakë hedoo do ky nꞌaa tado bä hahỹỹh. Panyyg bód see hã ji tamaherꞌoot jarakë hedoo do ky nꞌaa. rabahedꞌoo doo da bë nadꞌoo hyb nꞌaa. Bë maa newë manä na-ããj hẽ bë raky nꞌaa tapa bä sét ta baab kenꞌyyh ratahebꞌëës doo, kamarab papuuj ratahebꞌëës doo, Saab ratahebꞌëës do na-ããj hẽ bë natabëj bä."
51,2,17,"Jããm hẽ ta pooj jé hawät do metëë nꞌaa ti ta ti Judah buuj ratahebꞌëës doo, ratayy doo. Kristo kajaa do pooj jé heen nꞌaa tii. Sahõnh hẽ ta ti kaja däk Kristo hã, ti hyb nꞌaa dooh hyb nꞌaa ta ti ji karẽn wät péh."
51,2,18,"Bë maa newë manä bë raky nꞌaa ety bä jꞌooj madäk doo me rakadadꞌuu genꞌaak do hã, ããs rawehꞌëëh genꞌaak do hã. Sꞌëë gó rameboon do hyb nꞌaa hyb nꞌaa jewyk mäh, sa nooh. Rahyb nꞌaa newëë do hã, sa hanaa hẽ rakasabꞌee. Ta ti hedoo doo, dawëë rababoo däg kän, Kristo, ër nu gabóg mahä̃nh. Dooh rahꞌyy kata wäd bä ër nu gabóg hã. Kristo hã hꞌyy kaꞌeeh doo, ta hã hꞌyy kata däk doo, sa hꞌyyb rahejꞌoonh, rahũũm hadꞌyyt hẽ rahꞌyy kaꞌeeh doo, raky dahé magyys hẽ na-ããj hẽ Kristo anꞌoo bä Pꞌop Hagä Do karẽn doo da. Ji nu gabóg hẽnh hanaa ji jarãã sahõnh hẽ ji hã masoo doo. Tii dꞌ Kristo badꞌoo ta hã hꞌyy kaꞌeeh do hã. Ta hã hꞌyy kaꞌeeh do tabaa gꞌããs, ta hã rakata däk tanꞌoo bä."
51,2,20,"Kristo hã bë hꞌyy kata däk do hyb nꞌaa, bë na-ããj hẽ bë dejëb bong hadoo pooj jé ji bawät do hã. Ti hyb nꞌaa, hꞌëëd hyb nꞌaa badäk hahỹỹ hã habong do Kristo nahapäh do rababok doo da bë babok nä? Hëd nꞌaa bë gadoo raky nꞌaa jawꞌyyk do mejũũ doo?"
51,2,22,"Gawatsik do hã, hahänh do hã ji tamejũũ do tii. Sa hanaa ta ti ji ramejũũ doo, ji hã rama metëëk doo. Dooh Pꞌop Hagä Do hanaa tado bä. Takꞌëp hajaa do ky nꞌaa jewꞌyyk do ji edꞌoo ta tii. Ji daaj hẽ Pꞌop Hagä Do ji wehꞌëëh ji karẽn ta ti hedoo do ky nꞌaa jewꞌyyk do anꞌoo bä. Ji daaj hẽ ji kadaduu tanꞌoo bä. Ji daaj hẽ ji karehejãã tanꞌoo bä ta tii. Baad né paawä ta mahang ramoo bok doo, ti hyb nꞌaa baad ji hyb nꞌaa manatakä bä, baad ub ji edꞌoo ji hã ramejũũ doo. Ti hadoo né hẽ nahejooj ta ti hedoo do ky nꞌaa jewꞌyyk doo. Dooh tahaja bä nesaa do ji hꞌyyb säg karẽn do hã ji hꞌyy keba bä tanꞌoo bä."
51,3,1,"Tawꞌããts hẽ hỹ pong jé hanäng do hã ji hꞌyyb däk do ky nꞌaa hahỹỹhKristo sii bë ganä wät hadoo do hyb nꞌaa, hꞌyyb tym papuuj Pꞌop Hagä Do hã hana do bë gado däk do hyb nꞌaa ỹ hanäng péh, tawꞌããts hẽ hỹ pong jé hanäng do hã bë hꞌyyb padäg, Pꞌop Hagä Do hub hadäk hẽnh Kristo basooh bä. Tawꞌããts hẽ hỹ pong jé hanäng do hã bë hꞌyyb padäg, badäk hahỹỹ bä hanäng do hã nado. Tawꞌããts hẽ tii da bë badꞌoo bë dajëp paa hadoo do hyb nꞌaa. Bë hꞌyyb papuuj tenyyw däk hỹỹ kä Kristo sii Pꞌop Hagä Do wë kä. Dooh ta wób rahapëë nä bä ta ti bë hꞌyyb papuuj."
51,3,4,"Kristo, bë hꞌyyb papuuj hanꞌoo däk do matëëh bä kä, sahõnh hẽ sa matym gó ta sii bë kametä däk tii bä. Kristo kabajꞌaa doo da bë da kabajꞌaa na-ããj hẽ ti noo gó kä."
51,3,5,"Ti hyb nꞌaa, tawꞌããts hẽ bë gawatsꞌiik sahõnh hẽ baad nadoo do badäk hahỹỹ hã ji hꞌyyb säg karẽn doo. Bë aä̃ manä bë ỹỹm nadoo do sii, bë patug nadoo do sii. Bë moo boo manä nesaa do nu meby nꞌaa näng do bë hã hanäng doo me. Tawꞌããts hẽ bë gawatsꞌiik ta wób hedoo pé nesaa do ji hꞌyyb säg karẽn doo. Bë hyb nꞌaa hũũm manä bë ma. Jé ta ma hã hyb nꞌaa hꞌũũm doo, ta ma hã tahꞌyy kaꞌeeh tii, dooh Pꞌop Hagä Do hã tahꞌyy kae bä."
51,3,6,Ta ti hedoo do hyb nꞌaa né hẽ Pꞌop Hagä Do rejãã da nabuj kehꞌũũm doo.
51,3,7,"Pꞌooj ub, Kristo bë nahapäh nä bä, tii dꞌ paa bë babok."
51,3,8,"Hỹỹ kä, tawꞌããts hẽ bë eréd hõm sahõnh hẽ hahỹ hedoo doo: Ji kawajããn doo, ji hꞌyy ganapũũ doo, sahõnh hẽ ji da hadoo ji panꞌaa takyyk doo, ta see ji ky nꞌaa rejãã doo, baad nadoo do ji erꞌoot do na-ããj hẽ. Tawꞌããts hẽ bë eréd hõm né hẽ tii. Daap bë menä manä bë da hadoo do hã, bë eréd hõm do hyb nꞌaa bë hꞌyyb säg baad nadoo do ji moo wät hanoo doo."
51,3,10,"Bë hꞌyyb tym papuuj bë tahꞌyyb mahũũm hỹỹ kä. Pꞌop Hagä Do mo hajꞌaa ta ti ër hꞌyyb tym papuuj. Pꞌop Hagä Do ahꞌỹỹt ër hꞌyyb tym papuuj, ta da hado hadꞌyyt hẽ tabahadoo hyb nꞌaa kä, baad Pꞌop Hagä Do ër bahapäh hyb nꞌaa na-ããj hẽ."
51,3,11,"Papuuj ër Pꞌop Hagä Do mo hajꞌaa do hyb nꞌaa, séd gó Pꞌop Hagä Do ji tagadoo, Judah buuj ji do bä, Judah buuj nadoo do ji do bä, masuuj noo byyh kahõk do see ji do bä, masuuj noo byyh kanehõk do see ji do bä, ta see buuj ji do bä, ma kamanetëëk do ji do bä, ta see karom ji do bä, sa karom ji nado bä na-ããj hẽ. Sahõnh hẽ ër hꞌyyb tym gó Kristo bawät. Sahõnh hẽ bahä̃nh hadoo do tii."
51,3,12,"Ti hyb nꞌaa, Pꞌop Hagä Do karapee, tsyt hẽ ta wë kasëëw bong do bë bahadoo do hyb nꞌaa, takꞌëp bë takamahä̃n do hyb nꞌaa, tawꞌããts hẽ bë tꞌyyd mehĩĩn bë da hadoo doo. Tawꞌããts hẽ bë ky enyym ta wób sa wë. Tawꞌããts hẽ dooh né hẽ bë hꞌyy kasabé bä. Tawꞌããts hẽ kaja hẽ denaa hẽ bë hꞌyyb bë mahũũm ta wób sa wë. Tawꞌããts hẽ hꞌyyb jawyg gó bë gadoo sahõnh hẽ. Tawꞌããts hẽ kamahä̃n gó bë gadoo ta wób ramoo boo né paawä bë hã bë ganenꞌaak doo. Tawꞌããts hẽ bë mabaan hõm baad nadoo do ta wób bë hã rabadꞌoo doo, nesaa do bë moo bok do paa Takꞌëp Hyb Nꞌaa Jawyk Do mabaan hõm doo da né hẽ bë hã."
51,3,14,"Tawꞌããts hẽ bë kamahä̃n bë da hadoo doo, sahõnh hẽ mahä̃nh. Baad ub séd ji hꞌyyb hedo däk ji kamahä̃n do anꞌoo bä."
51,3,15,"Bë anꞌoo hꞌyyb nꞌyym doo, Kristo bë hã hanꞌoo däk doo, bë tahꞌyyb mahũũm sahõnh hã, Pꞌop Hagä Do bë tatsyyd wät do hyb nꞌaa hꞌyyb nyyw gó bë babok hyb nꞌaa. Kristo karapee séd hꞌyyb hedoo do takarẽn bë bahadoo. Tawꞌããts hẽ bë hꞌyy gadeja Pꞌop Hagä Do wë."
51,3,16,"Bë anꞌoo bë hꞌyyb gó baad ub sahõnh hẽ Kristo ky nꞌaa bawät, bë anꞌoo bë tahꞌyyb mahũũm. Tawꞌããts hẽ takꞌëp hꞌyy ganäng doo me bë ma metëëk ta ky nꞌaa bë da hadoo do hã. Tawꞌããts hẽ takꞌëp hꞌyy ganäng doo me takꞌëp péj bë maherꞌood na-ããj hẽ bë da hadoo doo, baad raky daheeh hyb nꞌaa. Tawꞌããts hẽ Saaw-Mo hã hanäng do kejäm do ky nꞌaa, ta see pé Pꞌop Hagä Do ji ma ejäm do ky nꞌaa na-ããj hẽ bë ma ejäm. Tawꞌããts hẽ hꞌyy gadajaa gó bë ma ejäm Pꞌop Hagä Doo."
51,3,17,"Sahõnh hẽ bë moo bok doo, sahõnh hẽ bë herꞌoot do na-ããj hẽ, tawꞌããts hẽ Jesus, Takꞌëp Hyb Nꞌaa Jawyk do ky gabuuj gó bë badꞌoo. Jesus ër taky masa ta Yb wë. Ti hyb nꞌaa tawꞌããts hẽ bë jꞌaa etsë né hẽ Pꞌop Hagä Doo, ër Yb, bë hã tanoo do hyb nꞌaa."
51,3,18,"Ỹỹj hã, ajyy hã, karapee hã na-ããj hẽ tamaherꞌoot do ky nꞌaa hahỹỹhỸỹj, tawꞌããts hẽ bë ky dahé hadꞌyyt hẽ bë patug. Tii dꞌ né da tawꞌããts hẽ bë bahedꞌoo bë hꞌyy kata däk do hyb nꞌaa Takꞌëp Hyb Nꞌaa Jawyk Do hã."
51,3,19,"Ajyy, tawꞌããts hẽ bë kamahä̃n hadꞌyyt hẽ bë ä̃j. Bë ejä̃g manä bë ä̃j."
51,3,20,"Karapee, pahëëw, maruus, tawꞌããts hẽ sahõnh hã bë ky daheeh bë yb, bë ỹỹn, Takꞌëp Hyb Nꞌaa Jawyk Do tsebé do hyb nꞌaa bë ky dahé bä."
51,3,21,"Bë sa yb, bë ejä̃g hadꞌyyt manä bë taah, rahꞌyy geẽj mahä̃nh bë wë. Tii dꞌ bë adoo bä, dooh rahꞌyyb hedo boo baad hadoo do ramoo bok do hã."
51,3,22,"Sa karom hã tamaherꞌoot do ky nꞌaa hahỹỹhBëëh, sa karom, tawꞌããts hẽ bë ky dahé hadꞌyyt hẽ bë kariw nꞌaa. Bë moo bok do rahegãã bä hadꞌyyt nado bë ky daheeh, bë hã rajꞌaa etsë bë karẽn do hyb nꞌaa. Tawꞌããts hẽ bë hꞌyyb gó naa bë ky daheeh sa hã, jꞌooj madäk doo me nado. Takꞌëp Hyb Nꞌaa Jawyk Do bë wehꞌëëh do hyb nꞌaa, tawꞌããts hẽ baad bë moo bok sa wë."
51,3,23,"Tawꞌããts hẽ tꞌõp, bë hꞌyyb gó naa bë moo bok sahõnh hẽ. Tawꞌããts hẽ Takꞌëp Hyb Nꞌaa Jawyk Do wë bë moo bok ta ti bë hꞌyyb gó, ajyy wë hadꞌyyt nado,"
51,3,24,"ta hã naa bë gadoo da baad hadoo do bë moo bok do mabaj bë bahapäh do hyb nꞌaa. Takꞌëp Hyb Nꞌaa Jawyk Do wë né hẽ, Kristo wë né ti bë moo bok doo."
51,3,25,"Hỹỹ kä, baad nadoo do moo wät do gadoo né da nesaa do tamoo wäd wät do säm. Tii dꞌ tawén hadoo, dooh Pꞌop Hagä Do asëëw bä ji mahang."
51,4,1,"Bëëh, sa kariw nꞌaa hedoo doo, tawꞌããts hẽ baad bë badꞌoo bë karom hã, baad bë anꞌoo na-ããj hẽ sa hã. Bë wadꞌii manäh. Bë na-ããj né hẽ bë Kariw Nꞌaa näng hỹ pong jé kä. Bë hyb nꞌaa newë tii. Tawꞌããts hẽ bë karom hã bë badꞌoo, bë kariw nꞌaa hỹ pong jé hawät do bë hã tabadꞌoo doo da."
51,4,2,"Nyy da raky nꞌaa etsẽẽ doo, nyy da rababok do ky nꞌaa hahỹỹhBë hꞌyy gejë hõm manä Pꞌop Hagä Do sii bë erꞌoot do hã. Bë hyb nꞌaa matakä hadꞌyyt hẽ bë ky nꞌaa etsẽẽ bä. Tawꞌããts hẽ bë hꞌyy gadeja hadꞌyyt hẽ Pꞌop Hagä Do wë bë hã tanoo do hyb nꞌaa."
51,4,3,"Tawꞌããts hẽ ãã na-ããj hẽ bë ky nꞌaa etsꞌẽẽ, Pꞌop Hagä Do tyw nꞌaa gasꞌëës hyb nꞌaa Kristo ky nꞌaa pooj jé ji nahapäh do ãã baherꞌoot hyb nꞌaa. Ta ti ky nꞌaa hanäm do ỹ ma metëëk do hyb nꞌaa ỹ rawén dawäts gëët. Ỹ bë ky nꞌaa etsꞌẽẽ, baad ub, hã ỹ Jesus karẽn doo da né hẽ, ta ky nꞌaa ỹ baherꞌoot hyb nꞌaa."
51,4,5,"Baad ub, hꞌyy ganäng doo me bë aboo hadꞌyyt hẽ Jesus hã hꞌyy kanaꞌeeh do sa wë. Ta tyw nꞌaa nyy bä tii da hadꞌyyt hẽ ỹ karẽn bë badꞌoo.Tii dꞌ takarẽn ji badꞌoo, ta wób ji hꞌyyb tatuk hyb nꞌaa Jesus ky nꞌaa ragadoo hyb nꞌaa."
51,4,6,"Tawꞌããts hẽ ky enyym doo gó hadꞌyyt hẽ bë erꞌood ta wób sa sii. Tawꞌããts hẽ baad bë erꞌood sa sii, rahyb nꞌaa newëë hyb nꞌaa bë herꞌoot doo. Tii dꞌ bë adoo bä, bë hapäh da nyy da bë ky gadoo bë hã reaanh doo."
51,4,7,"Sa wë Paw-Ro mejũũ do sa ky nꞌaa hahỹỹhËr hỹỹj hadoo do Tikiko häd näng do bë da tamaherꞌoot sahõnh hẽ këh ỹ nꞌaa. Ër hỹỹj hadoo do ãã kamahä̃n do tii. Ãã sii baad Kristo wë moo wät do tii. Dooh tahꞌyy gajëë bä, bë hyb nꞌaa, Kristo wë tamoo wät doo. Bë wë ỹ mejũũ tabahõm, bë tamaherꞌoot hyb nꞌaa nyy da babä ãã babok, bë tahꞌyyb enꞌyym hyb nꞌaa na-ããj hẽ."
51,4,9,"Ta sii ỹ mejũũ Onesĩm häd näng doo, bë panang buuj seeh. Ër hỹỹj hadoo do ãã kamahä̃n doo, baad hadoo do hã hꞌyy kanerét do tii. Sahõnh hẽ babä ky nꞌaa bë da ramaherꞌoot."
51,4,10,"Sa hã rahyb nꞌaa esee do ky nꞌaa hahỹỹhAjꞌyy Aris-Tako häd näng doo, pa ỹ radawäts gëët do bë mꞌ tahyb nꞌaa esee. Maah-Ko, Béh-Nabéh jꞌooh na-ããj hẽ bë mꞌ tahyb nꞌaa esee. Bë ỹ maherꞌood wät paa nyy dꞌ bë badꞌoo Maah-Ko kajaa bä. Ti hyb nꞌaa tawꞌããts hẽ baad bë gadoo."
51,4,11,"Jesus, Jus-To ta häd seeh, ti na-ããj hẽ bë mꞌ tahyb nꞌaa esee. Jããm né ti ajyy Judah buuj Jesus hã hꞌyy kaꞌeeh doo, si ỹỹ Pꞌop Hagä Do bagꞌããs do ky nꞌaa ma metꞌëëk doo. Baad ỹ ramasa ỹ rahꞌyyb enꞌyym."
51,4,12,"Epaparas, bë seeh, Kristo Jesus wë moo wät doo, bë mꞌ tahyb nꞌaa esee. Takꞌëp taky nꞌaa hetsẽ bë hyb nꞌaa, baad hadꞌop hadꞌyyt hẽ bë babok hyb nꞌaa, baad ub bë bahapäh hyb nꞌaa na-ããj hẽ Pꞌop Hagä Do karẽn do bë hã."
51,4,13,"Takꞌëp Epaparas hyb nꞌaa tamꞌaah bë hyb nꞌaa, Raw-Diseej panang bä Jesus hã hꞌyy kaꞌeeh do sa hyb nꞌaa na-ããj hẽ, Ijerap panang buuj Jesus hã hꞌyy kaꞌeeh do sa hyb nꞌaa na-ããj hẽ. Ỹ hapäh tii, ỹ wén jꞌaa etsë ta hã."
51,4,14,"Najis ỹỹ, mediko, Rukas häd näng doo, ajꞌyy Demas häd näng do daheeh ti na-ããj hẽ né hẽ mꞌ bë rahyb nꞌaa esee."
51,4,15,"Bë maherꞌood ër hỹỹj hedoo do Raw-Diseej panang bä hajꞌeenh do sa hã ỹ hyb nꞌaa esee. Bë maherꞌood na-ããj hẽ ỹỹnh Nim-Pa häd näng do hã, Jesus hã hꞌyy kaꞌeeh do ta tób bä kahetꞌaa do sa hã na-ããj hẽ, ỹ hyb nꞌaa esee sa hã."
51,4,16,"Hahỹ bë ỹ ma erih do bë nerꞌood wät do jawén paa bä bë mahang, ỹ karẽn bë mejõ hõm Jesus hã hꞌyy kaꞌeeh do Raw-Diseej panang bä hajꞌeenh do sa wë, tꞌĩĩ hẽnh takanerꞌoot hyb nꞌaa. Tawꞌããts hẽ tii bä bë nerꞌoot na-ããj hẽ kerih do Raw-Diseej buuj hã ỹ ma erii wät doo."
51,4,17,"Hahỹỹ da bë maherꞌood këh ỹỹ, ajꞌyy Akipo häd näng do hã: “Tawꞌããts hẽ mabahajaa a hã Takꞌëp Hyb Nꞌaa Jawyk Do anoo do mamoo wät do panꞌaa.” Tii dꞌ né da bë kyyh ta hã."
51,4,18,"Ỹ Paw-Ro, moh ỹỹ me tagadëëg ub ỹ berii kän hahỹ bë ỹ hyb nꞌaa esee do ky nꞌaa. Ỹ karẽn paawä ỹ bë ky nꞌaa etsꞌẽẽ ragadahewꞌëës doo gó ỹ bagëët do hyb nꞌaa. Pꞌop Hagä Do ky enyym da bë hã. Jããm hẽ kä."
52,1,1,"Jesus hã hꞌyy kaꞌeeh do panang Tesaronika häd näng doo bä habong do hã pooj jé Paw-Ro ma erih do hahỹỹh.Ỹ Paw-Ro, Siras, Tsimoot daheeh, ãã edëng bëëh, Tesaronika panang bä habong doo, Jesus Kristo Takꞌëp Hyb Nꞌaa Jawyk Do hã hꞌyy kata däk doo, Pꞌop Hagä Do ër Yb hã hꞌyy kata däk doo. Ãã karẽn Pꞌop Hagä Do ër Yb, Jesus Kristo Takꞌëp Hyb Nꞌaa Jawyk Do na-ããj hẽ ky enꞌyym bë hã. Ãã karẽn baad bë rahꞌyyb enꞌyym."
52,1,2,"Paw-Ro ratsebé Jesus hã rahꞌyy kaꞌeeh do hyb nꞌaa ky nꞌaa hahỹỹhPꞌop Hagä Do hã ãã ky nꞌaa etsẽẽ bä, ãã tsebee hadꞌyyt hẽ ta hã bë hyb nꞌaa. Pꞌop Hagä Do ër Yb hã ãã ky nꞌaa etsẽẽ bä, ãã hyb nꞌaa esꞌee hadꞌyyt hẽ baad bë babok doo, Jesus hã bë hꞌyy kaꞌeeh do hyb nꞌaa. Ãã hyb nꞌaa esee takꞌëp bë moo hebꞌooh bä bë da hadoo do bë masa hyb nꞌaa, bë kamahä̃n do hyb nꞌaa sa hã. Ãã hyb nꞌaa newëë na-ããj hẽ, baad nadoo do bë ahob né paawä, dooh né hẽ bë hyb nꞌaa eréd Jesus Kristo ër Wahë Nꞌaa hã bë hꞌyy kaꞌeeh doo, pꞌaa hẽnh tabahyng bë bahapäh do hyb nꞌaa. Ti hyb nꞌaa Pꞌop Hagä Do hã ãã tsebé."
52,1,4,"Ãã wakããn, Pꞌop Hagä Do kamahä̃n doo, ãã hapäh, bë Pꞌop Hagä Do asëëw hõm ta karapee bë bahadoo hyb nꞌaa."
52,1,5,"Ãã wén hapäh tii, Jesus ky nꞌaa hanäm do bë ãã maherꞌoot noo gó, ãã kyy me hadꞌyyt nado ãã baherꞌoot. Pꞌop Hagä Do Sahee hejój banoo ãã hã, ãã bahajaa hyb nꞌaa ãã herꞌoot doo. Se hub né hẽ Jesus ky nꞌaa baad ãã bahapäh ãã hꞌyyb gó. Bë bahapäh nyy da ãã babok bë mahang. Baad ãã babok do hã bë bahapäh te hub né hẽ Jesus ky nꞌaa ãã manaa doo."
52,1,6,"Ãã wén hapäh na-ããj hẽ bë Pꞌop Hagä Do asëëw hõm doo, ãã babok doo da, Takꞌëp Hyb Nꞌaa Jawyk Do bawäd wät doo da bë baboo däg kän do hyb nꞌaa. Pꞌop Hagä Do Sahee hana do ji tsebé doo me bë gado däk Jesus ky nꞌaa, ta wób bë rarahejã né paawä ta hyb nꞌaa."
52,1,7,"Ti hyb nꞌaa, sahõnh hẽ Masedonija häd näng do häj nꞌaa bä, Akaja häd näng do häj nꞌaa bä habong do Jesus hã hꞌyy kaꞌeeh doo, rahapëë däk hỹỹ kä takꞌëp Pꞌop Hagä Do hã ji hꞌyy kaꞌeeh bë hꞌyy kaꞌeeh do hadoo."
52,1,8,"Bë hanaa né hẽ Jesus ky nꞌaa Masedonija, Akaja häj nꞌaa bä raky nꞌaa napëë hõm doo. Jé padꞌyyt hẽ raky nꞌaa napëë kän Pꞌop Hagä Do hã bë hꞌyy kaꞌeeh doo. Ti hyb nꞌaa, dooh ãã herꞌood wäd bä bë ky nꞌaa, sahõnh hẽ raky nꞌaa napëë däk do hyb nꞌaa Pꞌop Hagä Do hã bë hꞌyy kaꞌeeh doo."
52,1,9,"Sa daaj hẽ rabaherꞌood kän jé padꞌyyt hẽ bë hã ãã baherꞌood wät doo, baad bë mahang ãã babok doo. Raherꞌood kän na-ããj hẽ, bë eréd hõm kabarii hã bë hꞌyy kaꞌeeh doo, Pꞌop Hagä Do hã, hedëp do hã, hehꞌäät hã bë hꞌyy kaꞌeeh hyb nꞌaa kä. Pꞌop Hagä Do karẽn do bë moo bok hỹỹ kä, ta hã bë hyb nꞌaa jewꞌyyk hỹỹ kä, sa nooh. Raherꞌoot na-ããj hẽ ta Tꞌaah, dejëp do mahang ganä wät do Pꞌop Hagä Do anꞌoo bä, bë gada tamatëëh hỹ pong jé naa. Jesus bë gada, ji tamo nꞌaa jesuu doo, nesaa do hã ta hã hꞌyy kanaꞌeeh do Pꞌop Hagä Do ky nꞌaa ety mahä̃nh."
52,2,1,"Baad Tesaronika panang bä Paw-Ro rababok do ky nꞌaa hahỹỹhBëëh, ãã wakããn, bë hapäh ti dooh daap hẽ tado bä bë mahang ãã herꞌoot do Jesus ky nꞌaa. Hajõk ky dahꞌeeh. Pooj jé Pirip häd näng do panang bä ãã rarejã né paawä, ãã raky nꞌaa rejã né paawä, Pꞌop Hagä Do ër hꞌyy kahaꞌeeh doo, ãã tahꞌyyb neꞌỹỹm. Ti hyb nꞌaa bë ãã maherꞌoot ta ky nꞌaa hanäm doo, hajõk bë panang buuj ãã rahyb nꞌaa wareem né paawä. Series, "
52,2,3,"Sahõnh hẽ sa hã ãã ky padäg hẽ Jesus hã rahꞌyy kaꞌeeh hyb nꞌaa, dooh daap hẽ ãã menä bä. Ji esꞌõõs do nado tii. Jꞌooj madäk do nado ti ãã wén herꞌoot Pꞌop Hagä Do ky nꞌaa. Ãã karẽn do jawén nado. Dooh bë ãã wadꞌii bä."
52,2,4,"Ãã Pꞌop Hagä Do metyy paah, ti ãã hã tahꞌyyb däng ta panyyg hanäm do ãã baherꞌoot hyb nꞌaa sahõnh hẽ sa hã. Ti hyb nꞌaa ta panyyg ãã baherꞌoot bä, dooh ta wób genꞌaak do ky nꞌaa ãã herꞌood bä. Pꞌop Hagä Do genꞌaak do ti ãã herꞌoot doo. Ti né hẽ ti ãã hꞌyyb metyy doo."
52,2,5,"Dooh noo gó ãã hꞌyyb manepꞌëëh péh. Bë hapäh né hẽ, dooh tii da ãã adoo bä. Dooh noo gó ãã ky kenꞌyym sa ma hyb nꞌaa, Jesus ky nꞌaa ãã baherꞌoot bä. Ãã ehub né hẽ ãã herꞌoot do Pꞌop Hagä Do hapäh. Dooh ãã bë jꞌaa etsë do jawén ãã aboo bä. Dooh ãã ta wób rajꞌaa etsë do jawén ãã aboo bä."
52,2,7,"Kristo mejũũ do ãã bahadoo do hyb nꞌaa, ãã karẽn bä paawä, ãã haja né paawä bë hã ãã mejõ bä. Ti hadoo né hẽ, dooh tii dꞌ ãã karẽn bä. Bë mahang ãã babok noo gó baad ãã ky enyym bë hã. Ji ỹỹn ji takamahä̃n do hadoo,"
52,2,8,bë ãã kamahä̃n takꞌëp. Bë ãã panäk paa Pꞌop Hagä Do panyyg hanäm doo. Baad ãã hꞌyyb bë ãã masa hyb nꞌaa. Tii da ãã wén dꞌoo takꞌëp ãã kamahä̃n do hyb nꞌaa bëëh.
52,2,9,"Ãã wakããn, bë hapäh nä takꞌëp ãã moo bok ãã ma, ãã waa säm hã, bë mahang ãã habok noo gó. Adëb bä, atsëm ãã moo bok ãã waa säm hã. Tii da ãã wén dꞌoo, bë hã ãã ganada hyb nꞌaa ãã waa, ãã hꞌëëd, Pꞌop Hagä Do panyyg hanäm do ãã herꞌood nuuj jé bë hã."
52,2,10,"Bë hapäh, Pꞌop Hagä Do hapäh na-ããj hẽ hahỹỹh: Baad ub né hẽ, Pꞌop Hagä Do karẽn doo da ãã babok paa bë mahang, Jesus hã hꞌyy kaꞌeeh do mahang. Dooh hyb nꞌaa ãã hã raky kesꞌëëm péh."
52,2,11," Bë hapäh na-ããj hẽ, bä mahang ãã babok noo gó bë ãã hꞌyyb enäw hadꞌyyt hẽ, bë ãã mejũũ takꞌëp péj sét kenꞌyyh, ji yb ji hã tabadꞌoo do hadoo, Pꞌop Hagä Do karẽn doo da bë babok hyb nꞌaa. Tii da ãã karẽn bë babok, bë Pꞌop Hagä Do atsyyd wät do hyb nꞌaa tabagꞌããs do karapee bë bahadoo hyb nꞌaa, ta sii, hỹ pong jé ta bag hetsooh do gabarëëh do mahang bë babok hyb nꞌaa. Series, "
52,2,13,"Pꞌop Hagä Do ky nꞌaa bë hã ãã baherꞌoot noo gó, ãã kyyh nado ti bë hã. Pꞌop Hagä Do kyyh bë hã, bë wén ky daheeh. Te hub né hẽ tii. Pꞌop Hagä Do kyyh né hẽ ti bë maa newëë doo, ãã herꞌoot doo. Ta kyy me né hẽ Pꞌop Hagä Do bë tahꞌyyb hꞌỹỹt, bëëh, ta hã hꞌyy kasadä doo. Ti hyb nꞌaa Pꞌop Hagä Do hã ãã tsebee hadꞌyyt hẽ."
52,2,14,"Ãã wakããn, Jesus ky nꞌaa bë ky daheeh ãã wén hapäh, Judah häj nꞌaa bä habong do Jesus hã hꞌyy kaꞌeeh do hado däk do hyb nꞌaa bëëh. Jesus hyb nꞌaa bë wakããn bë rarahejãã, sa hã sa wakããn rarahejãã do hadoo Jesus hyb nꞌaa. Pꞌop Hagä Do karapee, Kristo Jesus hã hꞌyy kaꞌeeh doo, Judah häj nꞌaa bä habong do rahoop sa wakããn mooh, Jesus hã rahꞌyy kaꞌeeh do hyb nꞌaa. Ti hadoo né hỹỹ kä bë ahoop né hẽ bë wakããn Jesus hã hꞌyy kanaꞌeeh do sa mooh, Pꞌop Hagä Do panyyg bë ky daheeh do hyb nꞌaa. Nanäng Judah buuj Jesus hã hꞌyy kanaꞌeeh do kyy gó né hẽ radajꞌëëp Jesus, Takꞌëp Hyb Nꞌaa Jawyk Doo. Tii dꞌ né paa sa wahë makũ rabedꞌoo Pꞌop Hagä Do ky nꞌaa rod wób sa hã. Radejꞌëëp né paah. Tii dꞌ né hẽ ãã hã hỹỹ kä. Ãã kejën bong ranꞌoo bä hajõng panang bä. Dooh Pꞌop Hagä Do genꞌaak do ramoo boo bä. Sahõnh hẽ badäk hahỹỹ hã habong do majĩĩ däg."
52,2,16,"Judah buuj nadoo do hã Pꞌop Hagä Do panyyg hanäm do ãã baherꞌoot bä, Pꞌop Hagä Do bedꞌëëp hyb nꞌaa sa hꞌyyb tym, ta wë rababok hyb nꞌaa, ãã rameduuk Judah buuj Jesus hã hꞌyy kanaꞌeeh do hã. Tii dꞌ hadꞌyyt rawén dꞌoo do hyb nꞌaa ta bahä̃nh däg sa hã hanäng do nesaa doo. Ti hyb nꞌaa edaa däk ta säm baj sa hã Pꞌop Hagä Do banoo doo."
52,2,17,"Takꞌëp Paw-Ro rakarẽn rabahegꞌããs Tesaronika buuj ky nꞌaa hahỹỹhÃã wakããn, banadawëd ãã bahꞌũũm ranꞌoo bä bë mahä̃nh, takꞌëp ãã hꞌyy ketón bong, ji tꞌaah dajëp do ji hꞌyy katón do hyb nꞌaa hadoo. Dooh né paawä bë mahang ãã aboo boo bä, bë ãã hyb nꞌaa esee. Takꞌëp ãã karẽn bë ãã bahegꞌããs. Ãã hꞌyyb gó ãã karẽn paawä bë ãã bahehëën. Hajõõ nuu me hëp ỹỹ ỹ karẽn paawä ỹ bahõm bë wë. Ãã wén nahõm, Nesaa Do Yb ãã tahꞌyyb panasꞌëëh do hyb nꞌaa."
52,2,19,"Takꞌëp ãã wén karẽn bë ãã bahegꞌããs, bë hyb nꞌaa né hẽ ãã jꞌaa etsë, bë hyb nꞌaa né hẽ ãã tsebé. Baad Pꞌop Hagä Do hã bë hꞌyy kaꞌeeh nä Jesus matëëh noo gó ãã gahëën. Baad hadꞌyyt hẽ Jesus hã bë hꞌyy kaꞌeeh do hyb nꞌaa ãã tsebé da, ãã jꞌaa etsë da Jesus Kristo, ër wahë nꞌaa, pꞌaa hẽnh tabahyng noo gó ji mo hajꞌaa tabahegꞌããs bä. Te hub né hẽ, bë hyb nꞌaa né hẽ ãã kasabꞌee, bë hyb nꞌaa né hẽ ãã tsebé. Ti hyb nꞌaa ãã karẽn bë ãã bahegꞌããs. Series, "
52,3,1," Ti hyb nꞌaa, takꞌëp ãã hꞌyy katón bä bë hyb nꞌaa, ãã hyb nꞌaa newëë Tsimoot ãã mejũũ bë wë. Ti nuuj jé Atẽn häd näng do panang bä ỹ baym Siras daheeh. Ãã hỹỹj hadoo né hẽ ti Tsimoot. Ãã moo hadoo né tii, Pꞌop Hagä Do karẽn do moo wät doo. Kristo ky nꞌaa taherꞌoot. Ãã mejõ hõm bë tahꞌyyb tsebé hyb nꞌaa, baad hadꞌyyt hẽ Jesus hã bë hꞌyy kaꞌeeh hyb nꞌaa, Series,  bë hꞌyy ganejë hõm hyb nꞌaa, baad nadoo do bë ahoop do hyb nꞌaa. Bë hapäh né hẽ, Jesus Kristo hã ji hꞌyy kae bä, ji rarahejãã. Ti né hẽ Pꞌop Hagä Do hꞌyyb däng ji hã, baad ji hꞌyyb tawapëën hyb nꞌaa. Bë mahang ãã babok noo gó, hajõõ nuu me bë ãã maherꞌoot ji da rarejãã Jesus hã ji hꞌyy kaꞌeeh do hyb nꞌaa. Ãã herꞌoot do paa ta ti bë hã, ta ti né kä. Bë hꞌyy gejë hõm ỹ edꞌoo bë rarahejãã do hyb nꞌaa. Nejaa wäd hëp ỹỹ ỹ gamada me bë ky nꞌaa. Ti hyb nꞌaa ỹ mejũũ Tsimoot bë wë, bë tahegꞌããs Jesus hã bë hꞌyy kae nä bä. Ỹ hꞌyyb eỹỹm Nesaa Do Yb, ji hꞌyyb tahetꞌuuk doo, bë tahꞌyyb tatug bä bë hyb nꞌaa eréd hõm bä Jesus. Ỹ hꞌyyb eỹỹm Satanas bë tahꞌyyb metꞌëëg hõm bä. Daap paawä tii bä ãã ma metꞌëëg bong Jesus ky nꞌaa bë hã."
52,3,6,"Hỹỹ kä, nagꞌaap hẽ Tsimoot kaja nä bë wë hana doo. Baad bë ky nꞌaa tabaherꞌoot. Baad Jesus hã bë hꞌyy kaꞌeeh tanooh, baad ta wób bë kamahä̃n tanooh. Bë hyb nꞌaa esꞌee hadꞌyyt hẽ mꞌ ããh, tanooh. Takꞌëp mä bë karẽn bë wë ãã bahegꞌããs, tanooh. Tii dꞌ né ãã karẽn né hẽ."
52,3,7,"Ti hyb nꞌaa, ãã wakããn, takꞌëp ãã rarahejã né paawä ãã tsebee kän bë ky nꞌaa hanäm do hyb nꞌaa. Jesus hã bë hꞌyy kaꞌeeh nä do hyb nꞌaa ãã wén tsebé."
52,3,8,"Hỹỹ kä dooh ãã hꞌyy ketón boo bä. Ãã tsebꞌee hỹỹ kä, baad Jesus hã bë hꞌyy kae hadꞌyyt do hyb nꞌaa."
52,3,9,"“Tawꞌããts hẽ õm ee. Baad mahꞌyyb mahũũm sa hꞌyyb tym. Ãã mahꞌyyb tym tsebꞌee sa hyb nꞌaa”, näk ãã Pꞌop Hagä Do hã. Takꞌëp Pꞌop Hagä Do ãã jꞌaa etsë bë hyb nꞌaa."
52,3,10,"Hajõõ nuu me takꞌëp Pꞌop Hagä Do hã ãã betsẽẽ, pꞌaa hẽnh bë ãã bahegꞌããs tanꞌoo bä, bë ãã ma metëëk hyb nꞌaa bë nahapäh nä doo, baad hadꞌyyt hẽ Jesus hã bë hꞌyy kaꞌeeh hyb nꞌaa kä. Pꞌop Hagä Do ër Yb hã, Jesus ër Wahë Nꞌaa hã na-ããj hẽ ãã ky nꞌaa etsẽẽ, rabado hõm hyb nꞌaa sahõnh hẽ ãã tahewaat doo, tabahajaa hyb nꞌaa bë wë ãã bahꞌũũm."
52,3,12,"Takꞌëp Hyb Nꞌaa Jawyk Do hã ãã ky nꞌaa etsẽẽ, sahõnh hẽ bë da hadoo do takꞌëp bë kamahä̃n magyys hẽ hyb nꞌaa, takꞌëp bë ãã kamahä̃n doo da."
52,3,13,"Ãã ky nꞌaa etsẽẽ bë hꞌyyb tym tabehejꞌoonh hyb nꞌaa, ta karapee sii hẽ Jesus ër Wahë Nꞌaa kajaa bä kä, ji nawꞌyyt hyb nꞌaa bë hã raky nꞌaa tapaa do ky nꞌaa Pꞌop Hagä Do ër Yb matym gó, baad ub, tsyt hẽ ta wë bë babok do hyb nꞌaa."
52,4,1,"Pꞌop Hagä Do karẽn doo da ji bawäd hadꞌyyt hẽ do ky nꞌaa hahỹỹhHỹỹ kä ãã wakããn, ta see ky nꞌaa bë hã ãã ma erih. Jesus kyy gó takꞌëp ãã betsẽẽ paa bë hã, Pꞌop Hagä Do karẽn doo da bë baboo hadꞌyyt hẽ, bë ãã ma metëëk do paa hadoo da. Tii dꞌ né hẽ bë babok ãã hapäh. Hỹỹ kä, ta bahä̃nh ãã karẽn bë anꞌoo bä. Tii dꞌ ỹ wén etsẽẽ bë hã, bë hapäh do hyb nꞌaa Jesus ky gabuuj gó bë hã ãã mejũũ do paah."
52,4,3,"Pꞌop Hagä Do karẽn sahõnh hẽ baad nadoo do bë eréd hõm, baad hadoo do bë gadoo, baad hadꞌyyt hẽ bë babok hyb nꞌaa kä. Dooh Pꞌop Hagä Do karẽn bä bë aä̃ bä bë ỹỹm, bë patug nadoo do sii. Takarẽn bë sahõnh hẽ bë hꞌyy kebꞌaah bë ỹỹm nadoo do hã, bë patug nadoo do hã. Pꞌop Hagä Do karẽn baad ub, tsyt hẽ, ta wë bë baboo hadꞌyyt hẽ, Pꞌop Hagä Do hã, ta wób hã na-ããj hẽ wehꞌëëh doo da."
52,4,6,"Dooh ta tii da ji wadꞌii ji da hadoo doo. Ta da hadoo wadii péh, ta da hadoo do ỹỹm sii haỹỹh péh, Takꞌëp Hyb Nꞌaa Jawyk Do rajãã da, baad ãã maherꞌoot do paa né hẽ bë hã. Ër Pꞌop Hagä Do atsyyd wät, baad hadꞌyyt hẽ ër babok hyb nꞌaa ta wë. Dooh ër tatsyyd bä nesaa doo gó ër babok hyb nꞌaa."
52,4,8,"Ti hyb nꞌaa jé hahỹỹ ãã ma metëëk do taky nadahé bä, ajꞌyy kyyh hadꞌyyt hẽ nado taky nadaheeh, Pꞌop Hagä Do kyyh ti taky nadaheeh doo! Pꞌop Hagä Doo, ta Sahee baad hadꞌop do bë hã hanoo do ti taky nadaheeh!"
52,4,9,"Dooh hyb nꞌaa bë ãã ma erih pé ji da hadoo do ji kamahä̃n do ky nꞌaa, Pꞌop Hagä Do ma metꞌëëg wät do hyb nꞌaa bëëh, bë kamahä̃n hyb nꞌaa bë da hadoo doo. Ãã hapäh, sahõnh hẽ Jesus hã hꞌyy kaꞌeeh do Masedonija häj nꞌaa bä habong do bë kamahä̃n. Ti hado né paawä, ãã wakããn, takꞌëp ãã betsẽẽ bë hã ta bahä̃nh bë kamahä̃n hyb nꞌaa bë da hadoo doo."
52,4,11,"Ta ä̃h hã hadꞌyyt hẽ bë hyb nꞌaa newë nyy da bë badꞌoo, takꞌëp baad ub bë babok hyb nꞌaa bë da hadoo do wë, bë du nenꞌaa hyb nꞌaa bë tah. Tawꞌããts hẽ bë ma hã bë moo bok, bë waa enäh hyb nꞌaa, bë hꞌëëd enäh hyb nꞌaa, bë ãã ma metëëk do paa da né hẽ ãã habok noo gó bë mahang. Tawꞌããts hẽ ta tii hã bë hꞌyyb padäg hadꞌyyt hẽ. Tii da bë ãã wén mejũũ, ta ä̃h hã hadꞌyyt hẽ baad bë babok Jesus hã hꞌyy kanaꞌeeh do rahegãã bä kä, baad bë rawehꞌëëh hyb nꞌaa, ta wób hã bë daab yb mahä̃nh nꞌaa na-ããj hẽ."
52,4,13,"Jesus matëëh do ky nꞌaa hahỹỹhÃã wakããn, ãã karẽn baad bë bahapäh Jesus hã hꞌyy kaꞌeeh do dejëp do sa ky nꞌaa. Dooh ãã karẽn bë hꞌyy ketón bä dejëp do hã, ta wób, Jesus hã hꞌyy kanaꞌeeh do rahꞌyy katón doo da. Takꞌëp rawén hꞌyy ketón tii, rapanyyg kanadaheeh do hyb nꞌaa ji ganä wät do ky nꞌaa. Ji dajëp jawén paa bä, dooh baad hadoo do ragahëën péh."
52,4,14,"Jesus dajëp, tii bä taganä wät pꞌaa hẽnh ãã hapäh. Ti hyb nꞌaa ër hapäh hahỹỹh: Jesus hã hꞌyy kaꞌeeh do paa dejëp doo, genä bong da pꞌaa hẽnh sa kamag paa Pꞌop Hagä Do anꞌoo bä. Hỹ pong jé Jesus masäk ta sii Pꞌop Hagä Do anꞌoo bä."
52,4,15,"Bë ãã maherꞌoot Jesus, Takꞌëp Hyb Nꞌaa Jawyk Do ãã tama metëëk doo: Ëër, babä hedëp nä do Jesus pꞌaa hẽnh tamatëëh bä, dooh da ër mamuun ta hã, ta hã hꞌyy kaꞌeeh do dejëp do sa pooj jé. Ta daaj hẽ Takꞌëp Hyb Nꞌaa Jawyk Do bahyng da wawẽẽ hẽ hỹ pong jé naa. Ti noo gó da ji maa napäh da ta hejój Jesus mejũũ doo. Takꞌëp da ta kyyh. Ti noo gó né da ji maa napäh ããs sa wahë nꞌaa kyyh. Ti noo gó né da torõm-bet häd näng doo, Pꞌop Hagä Do ma, gamehỹỹh do ji maa napäh da. Tii bä kä, Kristo hã hꞌyy kaꞌeeh do dejëp do paa kä genä hõm kän sa kamag paah."
52,4,17,"Tii bä nadejëp nä doo, asꞌëëg kän sa sii wë puh mahang Pꞌop Hagä Do anꞌoo bä, wë hã, Jesus ër wahë nꞌaa, ër gadoo hyb nꞌaa. Tii bä kä, hỹ pong jé ta sii hadꞌyyt ër baboo kän."
52,4,18,Ti hyb nꞌaa bë da hadoo do hã bë hꞌyyb tsebee ji ganä wät do ky nꞌaa hã.
52,5,1,"Dooh hyb nꞌaa ny noo gó Jesus bahyng do ky nꞌaa ãã berih péh, ãã wakããn. Baad bë bahapëë däk ta ti ky nꞌaa. Bë hapäh, nayyw hẽ da Jesus kajaa. Ji ganada bä takajaa. Hetsꞌëëk do atsëm kajaa do ji ganada do hadoo tii."
52,5,3,"Ta wób, Jesus hã hꞌyy kanaꞌeeh do rahꞌyy kanapꞌeed gó raky hadoo bä: “Tawꞌããts hẽ, hꞌyyb nyyw däk badäk hahỹỹ hã habong doo. Dooh ër heỹỹm péh”, rabanäng bä, tii bä kä da, nayyw hẽ Pꞌop Hagä Do mo hajꞌaa adäng sa hã takꞌëp nesaa doo. Nayyw hẽ da tii. Ỹỹnh wog mahỹỹnh nayyw hẽ ganä däk do hadoo da. Nayyw hẽ da Pꞌop Hagä Do mo hajꞌaa adäng sa hã takꞌëp nesaa doo. Dooh da rahaja bä rakejën bä ta ti mahä̃nh."
52,5,4,"Jesus hã hꞌyy kanaꞌeeh doo, badagyp do hadoo doo gó habok doo, Jesus kajaa do ganahꞌëën do nahado bëëh. Ti hyb nꞌaa dooh bë hꞌyy gabadoo bä Jesus kajaa do hã, hetsꞌëëk do hã ji hꞌyy gabadoh do hadoo. Ta bag hadoo doo gó habok do bëëh, Pꞌop Hagä Do panyyg hanäm do hã bë hꞌyy kadawꞌuuh do hyb nꞌaa. Ti hyb nꞌaa dooh bë hꞌyy gabadoo bä Jesus kajaa bä. Atsëm habong doo, Pꞌop Hagä Do panyyg hanäm do hã hꞌyy kanadewꞌuuh do hyb nꞌaa badagyp do hadoo doo gó habong do nahado ëër. Ti hyb nꞌaa tawꞌããts hẽ dooh ji hꞌyy kanapꞌeed bä Jesus kajaa do hã ta wób rabadꞌoo doo da. Aꞌỹỹh do hadoo tii. Tawꞌããts hẽ ër hyb nꞌaa matakëë. Tawꞌããts hẽ ër hꞌyyb ër mesoo, baad nadoo do ji hꞌyyb karẽn do jawén ër nabok hyb nꞌaa. Haꞌỹỹh doo, atsëm ti rabaỹỹh. Jarakë hedoo do heꞌëëk doo, atsëm ti rakanahapëë bong ta mahỹỹj hyb nꞌaa. Atsëm buuj hadoo né tii, badagyp do hadoo doo gó habok doo."
52,5,8,"Ëër, dooh tii da ër hado bä. Adëb bä buuj hadoo ëër, baad hadoo do Pꞌop Hagä Do karẽn do hapäh doo. Ti hyb nꞌaa, tawꞌããts hẽ ër hꞌyyb ër mesoo, baad nadoo do ji hꞌyyb karẽn do jawén ër nabok hyb nꞌaa. Tawꞌããts hẽ baad ër kanꞌyyh, sa hꞌyy gatsapoog me, sa nu gasu me na-ããj hẽ warahén rakanꞌyyh doo da hadoo. Hahỹỹ dꞌ ỹ hanäng pé tii: Tawꞌããts hẽ baad ër hꞌyy kae hadꞌyyt hẽ Pꞌop Hagä Do hã. Tawꞌããts hẽ ta wób ër kamahä̃n hadꞌyyt hẽ. Tawꞌããts hẽ Jesus ër tedꞌëëp sahõnh hẽ Pꞌop Hagä Do rejãã do mahä̃nh ër gahëën hadꞌyyt hẽ."
52,5,9,"Ta ti ỹ wén herꞌoot, ër Pꞌop Hagä Do asëëw hõm ër tarejãã hyb nꞌaa nado. Ër tasëëw hõm ër tabedꞌëëp hyb nꞌaa ta wób tarejãã noo gó, ër hyb nꞌaa Jesus Kristo ër Wahë Nꞌaa, dajëp do hyb nꞌaa."
52,5,10,"Ër hyb nꞌaa Jesus wén dajëp, ta sii ër babok hyb nꞌaa. Jesus matëëh bä ër edëb nä bä, ër dejëb bä na-ããj hẽ, ta sii né da ër babok."
52,5,11,"Ti hyb nꞌaa, Pꞌop Hagä Do ër tedꞌëëp do hyb nꞌaa, bë da hadoo do hã bë hꞌyyb tsebee. Bë da hadoo do hã bë hꞌyyb masaa. Tii da bë badꞌoo doo da né hỹỹ kä. Ãã wakããn, takꞌëp ãã betsẽẽ bë hã, bë wehëë bë mahang takꞌëp moo bok doo, bë da hꞌyyb hadoo do Jesus hã hꞌyy kaꞌeeh do bë ma metꞌëëk doo, bë hꞌyyb mahꞌũũm doo. Bë wehëë, bë kamahä̃n, takꞌëp ramoo bok do hyb nꞌaa bë ramasa hyb nꞌaa. Hꞌyyb näm doo gó bë aboo bë da hadoo do wë."
52,5,14,"Ãã wakããn, takꞌëp ãã betsẽẽ bë hã, takꞌëp peej bë maherꞌood Jesus hã hꞌyy kaꞌeeh do moo nehõnh do ramoo bok hyb nꞌaa sa ma säm hã, sa waa säm hã. Bë hꞌyyb tsebee jé hꞌyyb nahedꞌoo doo. Bë masaa kanahën doo nä Jesus hã hꞌyy kaꞌeeh doo. Bë hyb nꞌaa ejä̃g manäh bë da hadoo do hã."
52,5,15,"Bë abaaj manä nesaa do bë wë moo wät do hã. Tawꞌããts hẽ bë ky enyym bë da hadoo wë, ta wób, Jesus hã hꞌyy kanaꞌeeh do sa wë na-ããj né hẽ."
52,5,16,Tawꞌããts hẽ bë hꞌyyb tsebee hadꞌyyt hẽ.
52,5,17,Tawꞌããts hẽ bë ky nꞌaa etsꞌẽẽ hadꞌyyt hẽ.
52,5,18,"Tawꞌããts hẽ Pꞌop Hagä Do wë bë tsebee hadꞌyyt hẽ, baad tabadoo bä bë hã, baad tanado bä bë hã na-ããj hẽ. Tii dꞌ né hẽ Pꞌop Hagä Do karẽn bë hã, Kristo Jesus karapee, Jesus ky dahꞌeeh do bë bahadoo do hyb nꞌaa."
52,5,19,"Bë medug manä Pꞌop Hagä Do Sahee. Bë ty nꞌaa gesyyg manä bë ramaherꞌoot doo, Pꞌop Hagä Do Sahee metëëh do rahanäng doo."
52,5,21,"Ti hadoo né hẽ, bë mety sahõnh hẽ raherꞌoot doo, Pꞌop Hagä Do Sahee hanaa né hẽ tado bä bë bahapäh hyb nꞌaa. Tii bä bë gadoo te hub hadoo doo."
52,5,22,"Tawꞌããts hẽ nadoo doo, Pꞌop Hagä Do kyy kerih do hã baad kanejäk doo, bë gado manäh. Pꞌop Hagä Do Sahee kyy gó nado tii bä."
52,5,23,"Pꞌop Hagä Do hã, ta karapee tahꞌyyb nꞌyym doo, ỹ ky nꞌaa etsẽẽ tsyt hẽ baad hadꞌyyt hẽ, takarẽn doo da bë babok tanꞌoo bä. Ỹ ky nꞌaa etsẽẽ, tabanoo hyb nꞌaa bëëh, bë hꞌyyb tym sii hẽ, baad tabahadoo hyb nꞌaa Jesus Kristo ër Wahë Nꞌaa matëëh bä kä, ji nawꞌyyt hyb nꞌaa bë hã raky nꞌaa tapaa do ky nꞌaa."
52,5,24,"Pꞌop Hagä Do bë tanaëënh doo, dooh tahꞌyy gajëë hõm bä ji hã. Tahajaa né hẽ ta hã ji hꞌyy kasadëë bä. Ti hyb nꞌaa ỹ hapäh baad ub, tamoo wät né hẽ ta hã ỹ etsẽẽ doo."
52,5,25,"Paw-Ro rakedëë bong do ky nꞌaa hahỹỹhÃã wakããn hedoo doo, bë ky nꞌaa etsꞌẽẽ Pꞌop Hagä Do hã ããh."
52,5,26,Ãã karẽn baad bë edëë ãã kyy gó sahõnh hẽ Jesus hã hꞌyy kaꞌeeh doo.
52,5,27,"Jesus ky gabuuj gó ỹ betsẽẽ bë hã, bë nerꞌoot hyb nꞌaa hahỹ ãã ma erih do sahõnh hẽ Jesus hã hꞌyy kaꞌeeh do sa hã. Tagadëëg ub ãã karẽn, Jesus Kristo, ër Wahë Nꞌaa ky enyym bë hã. Jããm hẽ kä."
53,1,1,"Jesus hã hꞌyy kaꞌeeh do panang Tesaronika häd näng doo bä habong do hã ta jawén Paw-Ro rama erih do hahỹỹh.Ỹ Paw-Ro, Siras, Tsimoot daheeh, ãã edëng bëëh, Tesaronika panang bä habong doo, Jesus Kristo Takꞌëp Hyb Nꞌaa Jawyk Do hã hꞌyy kata däk doo, Pꞌop Hagä Do ër Yb hã hꞌyy kata däk doo."
53,1,3,"Pꞌop Hagä Do wë Paw-Ro ratsebé do ky nꞌaa hahỹỹhÃã wakããn, hajõõ nuu me Pꞌop Hagä Do wë ãã tsebé bë hyb nꞌaa. Baad né tii dꞌ ãã badꞌoo. “Tawꞌããts hẽ õm. Ky enyym õm sa hã”, näk ãã kyyh Pꞌop Hagä Do hã. Ãã tsebé ta hã, Jesus hã bë hꞌyy kae magyys hẽ do hyb nꞌaa, bë da hadoo do bë kamahä̃n magyys hẽ do hyb nꞌaa na-ããj né hẽ. Ti hyb nꞌaa, Pꞌop Hagä Do hã hꞌyy kaꞌeeh do wób sa hã ãã herꞌood bä bë ky nꞌaa, ãã jꞌaa etsë bëëh. Ãã herꞌoot sa hã, hꞌyyb jawyg gó bë babok, dooh bë hꞌyy gejë hõm bä Jesus hã bë hꞌyy kaꞌeeh do hã, bë ta wób rarahejã né paawä, kanahën né paawä bë hã hajõõ nuu me."
53,1,5,"Baad ub da Pꞌop Hagä Do ky nꞌaa etyy sahõnh hẽ, ji bahapäh ta tii hã. Baad ub sahõnh hẽ Pꞌop Hagä Do ky nꞌaa etyy do hyb nꞌaa, bë hã Pꞌop Hagä Do anoo da hỹ pong jé, tabagꞌããs doo bä, ta sii bë baboo hadꞌyyt hẽ hyb nꞌaa. Tabagꞌããs do karapee bë bahadoo do hyb nꞌaa, da hẽ bë ahoop baad nadoo doo."
53,1,6,"Baad ub Pꞌop Hagä Do anoo da sahõnh hẽ sa hã ta säm. Baad ub Pꞌop Hagä Doo. Dooh tesõõts hõm bä. Tarahejãã da bë hã rejãã doo. Bë hã kä, da hẽ baad nadoo do hahꞌoop doo, baad bë babok da tanꞌoo bä. Ti hadoo tabanoo da ãã hã na-ããj hẽ. Tii dꞌ tabadꞌoo da Jesus, ër Wahë Nꞌaa bahyng noo gó ta ããs takꞌëp hajꞌap do sii hẽ hỹ pong jé naa tëëg hõõ mahang. Tii bä kä, Pꞌop Hagä Do nahapäh doo, Jesus ër Wahë Nꞌaa ky nꞌaa hanäm do ky nadahꞌeeh do Pꞌop Hagä Do rejã kän da. Sa hã ta säm tabaaj kän da. Tarejã hadꞌyyt hẽ kä. Rahob hadꞌyyt hẽ kä tamo hajꞌaa. Takꞌëp Hyb Nꞌaa Jawyk Do mahä̃nh, Takꞌëp Hyb Nꞌaa Jawyk Do hejój mahä̃nh, ta bag hetsooh do gabarëëh do mahä̃nh Pꞌop Hagä Do ahꞌeed hꞌũũm da tii. Tii dꞌ tabadꞌoo, pꞌaa hẽnh Jesus bahyng noo gó kä, sahõnh hẽ ta karapee, ta hã hꞌyy kaꞌeeh doo, ta hã rawehꞌëëh hyb nꞌaa, ta hã rakasabꞌee hyb nꞌaa. Ti noo gó ta hã jꞌaa etsë do wób né da bëëh, ta ky nꞌaa bë hã ãã herꞌoot do bë ky dahé däk do hyb nꞌaa. Series, "
53,1,11,"Ti hyb nꞌaa, Pꞌop Hagä Do ër hꞌyy kahaꞌeeh do hã hajõõ nuu me ãã ky nꞌaa etsẽẽ bëëh. Ãã ky nꞌaa etsẽẽ, bë hã tabanoo hyb nꞌaa baad, ta karapee rababok doo da bë babok hyb nꞌaa, bë tawén tsyyd bong. Ãã ky nꞌaa etsẽẽ na-ããj hẽ, ta hejój me tabanoo bë hã sahõnh hẽ baad hadoo do ta hã bë hꞌyy kaꞌeeh do hyb nꞌaa bë moo bok bë karẽn do bë bahajaa hyb nꞌaa. Ãã ky nꞌaa etsẽẽ, baad hadoo bë hyb nꞌaa newëë do bë bahajaa hyb nꞌaa. Tii dꞌ ãã wén ky nꞌaa etsẽẽ, bë hyb nꞌaa Jesus ër Wahë Nꞌaa kawehëë däk hyb nꞌaa, bë na-ããj hẽ bë kawehëë däk hyb nꞌaa ta hyb nꞌaa. Pꞌop Hagä Do ër hꞌyy kahaꞌeeh doo, Jesus Kristo Takꞌëp Hyb Nꞌaa Jawyk Do na-ããj hẽ, ji wë raky enꞌyym nesꞌaa né paawä ji. Ti hyb nꞌaa tii dꞌ tawén hadoo."
53,2,1,"Ajꞌyy hꞌyy kawareem do yb ky nꞌaa hahỹỹh Hỹỹ kä ãã wakããn hedoo doo, Jesus Kristo ër Wahë Nꞌaa pꞌaa hẽnh tabahyng do ky nꞌaa kä, ta wë ër mamuun do ky nꞌaa kä, ãã karẽn dooh nayyw hẽ bë hꞌyyb manepëë boo bä Jesus ewäd hyng pꞌaa hẽnh ranoo bä, daap ramenä bä. Pꞌop Hagä Do Sahee ti ta ti metëëh do sa hã ranoo bä paawä, ãã maherꞌoot ranoo bä, sa hã ãã ma erih ta ti ranoo bä paawä, bë ky dahé manäh! Daap ramenyyh. Series, "
53,2,3,"Bë hꞌyyb manepëë manä raherꞌoot do hã.Jesus matëëh do pooj jé, hajõk badäk hahỹ hawꞌããts hẽ habong do Pꞌop Hagä Do hã rahꞌyy kawereem da. Ajꞌyy, hꞌyy kawareem do yb, sahõnh hẽ Pꞌop Hagä Do ky nꞌaa jawꞌyyk do wë hꞌyy kawareem doo, kasee da pooj jé. Jesus gawatsꞌiik da tii. Pꞌop Hagä Do majĩĩ yb da tii. Pꞌop Hagä Do hã tahꞌyy kawareem da. Sahõnh hẽ rahꞌyy kahaꞌeeh do bahä̃nh takarẽn tanu gadäk. Ta daaj hẽ, ta hã hẽ tahꞌyy kaꞌeeh da. Pꞌop Hagä Do tób nꞌaa yt hã da tabajëë suun. Tii bä da tabasooh, takarẽn da sahõnh hẽ tabagꞌããs hyb nꞌaa. “Ỹ né hẽ Pꞌop Hagä Doo”, näng da, daap tamenyyh bä sahõnh hã."
53,2,5,"Dooh bë hyb nꞌaa esꞌee boo bä, hajõõ nuu me ti ky nꞌaa paa ỹ baherꞌoot bë hã bë mahang ỹ hawäd wät noo gó?"
53,2,6,"Bë hapäh, da hẽ ti anäng nä ta ti ajꞌyy hꞌyy kawareem do yb hewaat doo, jããm né hẽ takasee hyb nꞌaa Pꞌop Hagä Do hꞌyyb däng bä. Badäk hahỹỹ bä habong do rahꞌyy ganenä né paawä, da hẽ Nesaa Do Yb du do däk tahꞌyyb metëëk sa hã, Pꞌop Hagä Do ky nꞌaa jawꞌyyk do hã rahꞌyy kawereem hyb nꞌaa. Tii dꞌ tahado né paawä, hꞌyy kawareem do yb tahewaat do tamasoo nä tii, takanasee hyb nꞌaa nä. Ta ti tameso hadꞌyyt hẽ, Pꞌop Hagä Do bado hõm bä kä ta ti hꞌyy kawareem do yb tamasoo doo. Tii bä da hꞌyy kawareem do yb, sahõnh hẽ Pꞌop Hagä Do ky nꞌaa jawꞌyyk do wë hꞌyy kawareem doo, kasꞌee kän da badäk hahỹỹ bä. Ti hadoo né hẽ Jesus gawatsꞌiik da ti ta kyy me. Ta bag takꞌëp gabarëëh do mahang Jesus matëëh do hyb nꞌaa, Jesus bado hõm da sahõnh hẽ nanäng hejój. Hꞌyy kawareem do yb kasee bä da, Nesaa Do Yb anoo da ta hã takꞌëp ta hejój. Tapehuunh da. Meuj nꞌaa näng da tamo hajꞌaa. Baad kahedꞌoo tapehuunh doo. Hajõng baad nadoo doo me tawedii da tabanesaa doo hẽnh hahꞌũũm doo. Tabanesaa hẽnh rawén hõm, Pꞌop Hagä Do ky nꞌaa hanäm do raky nadaheeh, raganenꞌaak do hyb nꞌaa. Pꞌop Hagä Do ky nꞌaa hanäm do raky dahé bä paawä, Pꞌop Hagä Do edꞌëëp paawä ta wë. Pꞌop Hagä Do raky nadaheeh do hyb nꞌaa, rahꞌyyb manepëë bong Pꞌop Hagä Do anꞌoo bä. Ti hyb nꞌaa, rahꞌyyb manepäh do hyb nꞌaa, raky daheeh da hꞌyy kawareem do yb kyy kä. Tii dꞌ tawén hadoo, sahõnh hẽ panyyg hanäm do ky nadahꞌeeh doo, baad nadoo doo gó rababok genꞌaak doo, tabanesaa hẽnh Pꞌop Hagä Do ky nꞌaa etyy hyb nꞌaa kä. Series,  Series,  Series,  Series, "
53,2,13,"Dooh baad hadoo do hã ji hꞌyy gajëë hõm bä do ky nꞌaa hahỹỹhÃã wakããn hedoo doo, Takꞌëp Hyb Nꞌaa Jawyk Do kamahä̃n doo, hajõõ nuu me Pꞌop Hagä Do wë ãã tsebé bë hyb nꞌaa. Sahõnh hẽ tadu dahäng do noo gó bë tasëëw hõm, bë hꞌyyb tym tabedꞌëëp hyb nꞌaa. Ti hyb nꞌaa Pꞌop Hagä Do wë ãã wén tsebé. Bë hꞌyyb tym tabedꞌëëp, tsyt hẽ baad hadꞌop bë babok ta Sahee anꞌoo bä do hyb nꞌaa, panyyg hehꞌäät ub do bë ky daheeh do hyb nꞌaa na-ããj hẽ. Pꞌop Hagä Do bë tatsyyd bong Jesus ky nꞌaa hanäm do bë hã ãã maherꞌoot doo me. Bë tatsyyd bong, Jesus Kristo ër Wahë Nꞌaa hejój gó, ta bag gabarëëh doo gó Jesus sii bë babok hyb nꞌaa."
53,2,15,"Ti hyb nꞌaa, wakãn haa, bë hꞌyy gejë hõm manäh. Bë eréd manä baad bë ky daheeh do sahõnh hẽ bë hã ãã metëëk doo, ãã ma erih doo me, ãã herꞌoot doo me na-ããj hẽ."
53,2,16," Jesus Kristo, ër Wahë Nꞌaa hã, Pꞌop Hagä Do ër Yb hã na-ããj hẽ ãã ky nꞌaa etsẽẽ bëëh, bë rahꞌyyb enꞌyym hyb nꞌaa, bë rahꞌyyb hejꞌoonh hyb nꞌaa baad hadoo do bë moo boo hadꞌyyt hẽ hyb nꞌaa, baad hadoo do bë herꞌood hadꞌyyt hẽ hyb nꞌaa na-ããj hẽ. Pꞌop Hagä Do ër Yb, ti né ti ër takamahä̃n doo. Ër wë taky enyym do hyb nꞌaa, ër hꞌyyb enyyw däg hadꞌyyt hẽ tanꞌoo bä, baad hadoo do ër hã taky däng do ër gahëën tanꞌoo bä. Series, "
53,3,1,"Paw-Ro karẽn sa hyb nꞌaa raky nꞌaa etsẽẽ do ky nꞌaa hahỹỹhÃã wakããn, ta see ky nꞌaa ãã erih hỹỹ kä. Bë ky nꞌaa etsꞌẽẽ ããh, nayyw hẽ jé padꞌyyt hẽ sahõnh hẽ rapanyyg enä hõm hyb nꞌaa Jesus, Takꞌëp Hyb Nꞌaa Jawyk Do ky nꞌaa jé padꞌyyt hẽ baad ta ky nꞌaa ragadoo hyb nꞌaa bë gado däk doo da."
53,3,2,"Bë ky nꞌaa etsꞌẽẽ na-ããj hẽ ããh, ãã Jesus bedꞌëëp hyb nꞌaa ajyy ky nesaa do sa moo mahä̃nh. Tii dꞌ ỹ wén etsẽẽ, dooh sahõnh hẽ Jesus hã rahꞌyy kae bä do hyb nꞌaa."
53,3,3,"Dooh Jesus, Takꞌëp Hyb Nꞌaa Jawyk Do hꞌyy gajëë hõm bä ji hã. Tamoo wät né hẽ ji hã taky däng doo. Bë da tahꞌyyb hejꞌoonh bë nerét hyb nꞌaa ta hã bë hꞌyy kaꞌeeh doo. Bë da tamo nꞌaa jesuu Nesaa Do Yb mahä̃nh. Bë ãã ky daheeh Jesus anꞌoo bä. Ãã hapäh, bë moo boo hadꞌyyt né hẽ bë hã ãã mejũũ doo."
53,3,5,"Jesus hã ãã ky nꞌaa etsẽẽ, bë tahꞌyyb mahũũm hyb nꞌaa, bë Pꞌop Hagä Do kamahä̃n baad ub bë bahapäh hyb nꞌaa, Kristo hꞌyy ganajëng doo da baad nadoo do tabahoop noo gó, bë hꞌyy ganejë hyb nꞌaa na-ããj hẽ."
53,3,6,"Jesus hã hꞌyy kaꞌeeh do moo nehõnh do ky nꞌaa hahỹỹhÃã wakããn, Jesus Kristo, Takꞌëp Hyb Nꞌaa Jawyk Do kyy gó bë ãã mejũũ, bë kamanekuunh hyb nꞌaa Jesus hã hꞌyy kaꞌeeh do moo nehõnh do sa mahang, ãã ma metëëk doo da nabok doo."
53,3,7,"Tii da ãã wén mejũũ, bë hapäh né hẽ tawꞌããts hẽ ãã babok doo da bë babok. Dooh ãã moo nehõj bä bë mahang ãã babok noo gó. Dooh ãã awa bä bë waa bag hẽnh. Takꞌëp ãã moo bok ãã waa säm hã adëb bä, atsëm na-ããj né hẽ, bë ãã daap yb mahä̃nh."
53,3,9,"Ãã karẽn bä paawä, tawꞌããts hẽ né hẽ paawä bë hanaa ãã gadoo. Tawꞌããts hẽ paawä tii da, dooh tii da ãã karẽn ãã adoo bä. Ãã daaj hẽ ãã waa säm, ãã ma säm hã ãã wén moo bok, ãã hã bë bahapäh hyb nꞌaa nyy da baad ub ji bawät."
53,3,10,"Bë mahang ãã babok noo gó hahỹỹ da bë ãã maherꞌoot: “Bë anꞌoo manä moo nawät pé ta tä, ta waa”, näk ããh."
53,3,11,"Tii da ãã wén mejũũ, ãã ky nꞌaa napäh do hyb nꞌaa raherꞌoot doo. Ti abong mä ta wób moo nabok do bë mahang, sa nooh. Boo kahahꞌũũnh né hẽ tii. Sa da hadoo do rahꞌyyb panasꞌëëh."
53,3,12,"Jesus Kristo, Takꞌëp Hyb Nꞌaa Jawyk Do kyy gó ãã mejũũ ta ti hedoo doo, tii da ranabok hyb nꞌaa. Tawꞌããts hẽ dooh sa da hadoo do rahꞌyyb panasä bä. Tawꞌããts hẽ sa waa säm hã ramoo bok."
53,3,13,"Bëë kä, ãã wakããn baad habong doo, bë hꞌyy gejë hõm manä baad hadoo do bë moo bok do hã."
53,3,14,"Bë wakããn hedoo do Jesus hã hꞌyy kaꞌeeh do see ky nadahé bä hahỹ ãã ma erih doo gó ãã mejũũ doo, tawꞌããts hẽ bë metäh sahõnh hẽ sa matym gó. Bë aboo manä ta sii, tanu mebyng hyb nꞌaa.Ta ti hadoo do sii ji wén nawät, tanu mebyng hyb nꞌaa. Tanu mebyy bä, ta hꞌyyb tawareem kän baad ub tabawät hyb nꞌaa kä."
53,3,15,"Sahõnh hẽ sa matym gó bë metä né paawä, bë ty nꞌaa gesyyg manä ta hã. Dooh bë majĩĩ tado bä. Bë wakããn hadꞌyyt hẽ. Tawꞌããts hẽ bë maherꞌood ji wakããn ji kamahä̃n do ji maherꞌoot doo da."
53,3,16,"Sa hã Paw-Ro kedëë hõm do ky nꞌaa hahỹỹhPꞌop Hagä Do hã ãã ky nꞌaa etsẽẽ, Takꞌëp Hyb Nꞌaa Jawyk Do ji hꞌyyb nyyw hanoo do bë tahꞌyyb näw hadꞌyyt hẽ. Ãã ky nꞌaa etsẽẽ, bë mahang Takꞌëp Hyb Nꞌaa Jawyk Do bawäd hadꞌyyt hyb nꞌaa. Ỹ Paw-Ro, bë ỹ hyb nꞌaa esee. Tagadëëg ub, moh ỹỹ me né hẽ ỹ berii kän ỹ bahedꞌoo doo da. Tii dꞌ bë bahapäh mo haja ỹỹ. Hahỹ hadoo né hẽ ỹ erih do mo haja ỹỹ. Ãã karẽn Jesus Kristo, ër Wahë Nꞌaa, ky enyyw hadꞌyyt hẽ sahõnh hẽ bë hã. Jããm hẽ kä."
54,1,1,"Pooj jé Tsimoot hã Paw-Ro ma erih do hahỹỹh Ỹ Paw-Ro, Kristo Jesus mejũũ do seeh, ỹ edëng õm Tsimoot, hëp ỹ nꞌaa Jesus hã mahꞌyy kaꞌeeh do hyb nꞌaa tah ỹ hado däk doo. Kristo mejũũ do see ỹ wén hado däk, Pꞌop Hagä Doo, ër hꞌyyb tym dëëb, Kristo Jesus, ta hã ër hꞌyy kasadä do ỹ ramejũũ do hyb nꞌaa.Ỹ karẽn Pꞌop Hagä Do ër Yb, Kristo Jesus ër Wahë Nꞌaa na-ããj hẽ ky enꞌyym a hã. Ỹ karẽn õm ratꞌyyd mehĩĩn, baad õm rahꞌyyb nꞌyym. Series, "
54,1,3,"Ma matëg oow ky nꞌaa hahỹỹhMasedonija häd näng do häj nꞌaa hẽnh ỹ bahõm noo gó takꞌëp ỹ betsẽẽ doo da a hã Epeso häd näng do panang bä mabaym hyb nꞌaa, tii da pꞌaa hẽnh ỹ betsẽẽ a hã, tꞌĩĩ hẽnh mabaym hyb nꞌaa, mameduuk hyb nꞌaa ajyy ta see hadoo Jesus ky nꞌaa ma metꞌëëk doo. Maherꞌood sa hã raberéd hõm hyb nꞌaa panyyg hehꞌäät ub nadoo doo, noo kanesa doo. Maherꞌood sa hã na-ããj hẽ, sa wahë makũ sa häd ketsén do nahänh do raberéd hõm hyb nꞌaa. Ky kedak do du nꞌaa do tii. Dooh tamasaa bä Pꞌop Hagä Do karẽn do hã. Jããm né hẽ Pꞌop Hagä Do hã ji hꞌyy kae bä, takarẽn do ji bahapäh."
54,1,5,"Tii da ỹ karẽn mamejũũ sa hã, sahõnh hẽ Jesus hã hꞌyy kaꞌeeh do tꞌĩĩ hẽnh habong do rakamahä̃n hyb nꞌaa sa da hadoo doo. Ỹ karẽn sa da hadoo do rakamahä̃n, baad hado däk do hyb nꞌaa sa hꞌyyb tym, tꞌõp madäk doo me rahꞌyy kaꞌeeh do hyb nꞌaa na-ããj hẽ."
54,1,6,"Dooh tii da raboo boo bä nanäng ma matëg oow, daap hadoo do rawén herꞌood kän."
54,1,7,"Mosees ky nꞌaa jawꞌyyk do ma mehetëk do rakarẽn rabahado paawä, sa daaj hẽ na-ããj hẽ dooh rahꞌyyb mepëë bä raherꞌoot do hã. Baad rabahapäh ji edꞌoo raherꞌoot doo. Ti hado né hẽ paawä, dooh rahꞌyyb mepëë bä raherꞌoot do hã."
54,1,8,"Baad ub né hẽ Mosees ky nꞌaa jawꞌyyk do ër hapäh, baad ub, Pꞌop Hagä Do karẽn doo da ji mahũũm bä ti ji hꞌyyb tym gó."
54,1,9,"Dooh Pꞌop Hagä Do anꞌoo bä ta ky nꞌaa jawꞌyyk do takarẽn doo da habong do sa hyb nꞌaa. Pꞌop Hagä Do anoo ta ky nꞌaa jawꞌyyk do hahỹ sa hyb nꞌaa: Ky nꞌaa jawꞌyyk do ky nadahꞌeeh do sa hyb nꞌaa, ta hã hꞌyy kawereem do sa hyb nꞌaa, Pꞌop Hagä Do hã hꞌyy kanaꞌeeh do sa hyb nꞌaa, nesaa do moo bok do sa hyb nꞌaa, Pꞌop Hagä Do wanehꞌëëh do sa hyb nꞌaa, Pꞌop Hagä Do raky nꞌaa rejãã do sa hyb nꞌaa, sa yb sa ỹỹn ta wób na-ããj hẽ dahejꞌëëp do sa hyb nꞌaa, sa ỹỹm, sa patug nadoo do sii heꞌỹỹh do sa hyb nꞌaa, ajyy ajyy sii heꞌỹỹh do sa hyb nꞌaa, ta wób ramesoo rabesëëm hꞌũũm do hyb nꞌaa sa hyb nꞌaa, daap menꞌyyh do sa hyb nꞌaa, Pꞌop Hagä Do häd gó daap raky kajäk do sa hyb nꞌaa. Pꞌop Hagä Do banoo ta ky nꞌaa jawꞌyyk doo, baad hadoo do ky nꞌaa hã baad kanejäk do hyb nꞌaa na-ããj hẽ."
54,1,11,"Baad hadoo do ky nꞌaa ỹ hanäng doo, baad tabadäng Pꞌop Hagä Do ky nꞌaa hanäm do hã. Ti né hẽ ta Tꞌaah ky nꞌaa hanäm do Pꞌop Hagä Do anoo hã ỹỹ, ỹ metëëk hyb nꞌaa ta wób sa hã. Pꞌop Hagä Doo, baad hadꞌop doo, ër wehꞌëëh do ky nꞌaa né tii."
54,1,12,"Paw-Ro Pꞌop Hagä Do tꞌyyd mehĩĩn do ky nꞌaa hahỹỹhỸ tsebé Kristo Jesus ër wahë nꞌaa wë, ỹ tahꞌyyb hejoonh doo. Ta hã pé baad hadꞌyyt hẽ ỹ moo wät ỹ tamejũũ doo, ti hyb nꞌaa hã ỹ tahꞌyyb däng ta ky nꞌaa ỹ baherꞌood hõm hyb nꞌaa. Pꞌooj ub ta hã ỹ ky nꞌaa rejã né paawä, ta karapee ỹ no nꞌaa maso né paawä, ỹ rejã né paawä sa hã, Jesus Kristo ỹ tatꞌyyd mehĩĩn, dooh ta hã ỹ hꞌyy kae nä bä do hyb nꞌaa, dooh ỹ hꞌyy ganyy nä bä Pꞌop Hagä Do tꞌaah tado bä do hyb nꞌaa."
54,1,14,"Takꞌëp né hẽ ër Wahë Nꞌaa ky enyym hã ỹỹ, nesꞌaa né paawä ỹỹ. Hã ỹ tabanoo baad ỹ hꞌyy kaꞌeeh hyb nꞌaa ta hã. Hã ỹ tabanoo na-ããj hẽ, baad ta wób ỹ kamahä̃n hyb nꞌaa. Séd hã ji hꞌyy kata däg bä Kristo Jesus hã, tii dꞌ né hẽ tabanoo ji hã."
54,1,15,"Te hub né hẽ hahỹỹh, tawꞌããts hẽ ji ky daheeh: Kristo Jesus ewäd hyng ër mahang, nesaa do moo bok do tabedꞌëëp hyb nꞌaa nesaa do mahä̃nh. Ta ti nesaa do moo hebꞌook do sa bahä̃nh baad nadoo do paa ỹỹh."
54,1,16,"Ti hadoo né hẽ, ỹ tatꞌyyd mehĩĩn, ỹ sa bahä̃nh nesaa do moo wät do paah. Ỹ tawén tꞌyyd mehĩĩn, ta wób rahegãã bä, rahapäh hyb nꞌaa dooh Jesus Kristo ty nꞌaa gesyyg bä ji. Baad ub Kristo. Hã ỹ tabadꞌoo do hã rabahapäh hỹỹ kä, dooh hꞌyy kejỹỹk pé ta hã. Ỹ tatꞌyyd mehĩĩn bä, ta wób ta hã hꞌyy kaꞌeeh do na-ããj da tatꞌyyd mehĩĩn, edëb hadꞌyyt do ta pa ragadoo hyb nꞌaa. Pꞌop Hagä Do né hẽ sahõnh hẽ bagꞌããs doo. Ti né hẽ hawäd hadꞌyyt doo, nadajëp doo, ji nahapäh doo. Sét ub né tii. Dooh ta see péh. Tawꞌããts hẽ ji wehëë hadꞌyyt hẽ. Tawꞌããts hẽ ta hã ji jꞌaa etsëë hadꞌyyt hẽ. Ỹỹ. Tii dꞌ né hẽ. Tawꞌããts hẽ."
54,1,18," Tsimoot, tah ỹ hadoo doo, õm ỹ mejũũ hahỹỹh, baad mamoo wäd, baad mama metꞌëëg, baad awäd, baad mameduug ta sꞌee hẽnh ma metëëk do na-ããj hẽ. Tawꞌããts hẽ Jesus hã mahꞌyy kae hadꞌyyt hẽ. Baad awäd, a hꞌyyb tym õm taky nꞌaa natapaa hyb nꞌaa. Õm ỹ mejũũ do baad tanu kejäk Pꞌop Hagä Do kyyh hã pꞌooj ub a hã ta rod nꞌaa raherꞌoot doo. Ta wób dooh raky dahé bä sa hꞌyyb tym sa hã metëëk doo. Ti hyb nꞌaa gawatsig jëng Jesus hã rahꞌyy kaꞌeeh do paah."
54,1,20,"Ti hedoo do mahang ti abong ajyy Imenéw Aresãn häd enäh doo. Ỹ ahꞌeed hꞌũũm, Jesus hã hꞌyy kaꞌeeh do mahang ranabok hyb nꞌaa. Nesaa Do Yb moo gó ỹ bahaëëj däk. Tii dꞌ ỹ wén dꞌoo sa hã, rabahapäh hyb nꞌaa, dooh Pꞌop Hagä Do ji ky nꞌaa rejã bä."
54,2,1,"Pꞌop Hagä Do hã ji ky nꞌaa etsẽẽ do ky nꞌaa hahỹỹhPooj jé takꞌëp péj ỹ betsẽẽ a hã, Pꞌop Hagä Do hã ji ky nꞌaa etsẽẽ, Pꞌop Hagä Do sii ji berꞌoot hyb nꞌaa sahõnh hẽ sa hyb nꞌaa. Tawꞌããts hẽ na-ããj hẽ Pꞌop Hagä Do ji jꞌaa etsë sahõnh hẽ sa hyb nꞌaa. Tawꞌããts hẽ ji häj nꞌaa wahë nꞌaa ji ky nꞌaa etsẽẽ Pꞌop Hagä Do hã. Ta wób wahë nꞌaa hedoo do ji ky nꞌaa etsẽẽ né tii dꞌ ẽnh. Tawꞌããts hẽ ji ky nꞌaa etsẽẽ né tii, baad ub, hꞌyyb nyyw gó, Pꞌop Hagä Do karẽn doo da, tsyt hẽ ta wë ër bahajaa ër babok hyb nꞌaa."
54,2,3,Pꞌop Hagä Do ji hꞌyyb tym dëëb genꞌaak ta hã ji ky nꞌaa etsẽẽ doo. Baad ti ta hã. Takarẽn sahõnh hẽ badäk hahỹỹ hã habong do tabedꞌëëp nesaa do mahä̃nh. Takarẽn baad hadoo do ky nꞌaa rabahapäh hyb nꞌaa.
54,2,5,"Jããm né hẽ sét hẽ Pꞌop Hagä Doo. Jããm né hẽ sét hẽ sahõnh hẽ badäk hahỹỹ hã habong do rod nꞌaa Pꞌop Hagä Do wë, Pꞌop Hagä Do wë ji mahũũm doo. Kristo Jesus, ajꞌyy gó kesok do né hẽ tii. Ta daaj hẽ ti takanꞌoo däk dajëb hã, sahõnh hẽ badäk hahỹỹ hã habong do tabedꞌëëp hyb nꞌaa. Ta daaj hẽ takanꞌoo däk dajëb hã ër tedꞌëëp do säm. Ti né hẽ ta Tꞌaah ky nꞌaa, tahꞌyyb däng noo gó badäk hahỹỹ hã habong do sa hã Pꞌop Hagä Do metëëh doo."
54,2,7,"Ta ti ky nꞌaa ỹ baherꞌoot hyb nꞌaa ỹ Pꞌop Hagä Do wén sëëw hõm, ta ky nꞌaa rod, ta mejũũ do ỹ bahadoo hyb nꞌaa, Judah buuj nadoo do sa hã ỹ ma metëëk hyb nꞌaa Jesus hã rahꞌyy kaꞌeeh hyb nꞌaa kä. Ỹ tasëëw hõm panyyg baad hadoo do ỹ ma metëëk hyb nꞌaa sa hã. Dooh daap ỹ menä bä. Né hup ỹ né hẽ tii."
54,2,8,"Ti hyb nꞌaa ỹ karẽn jé padꞌyyt hẽ rakahetꞌaa bä Pꞌop Hagä Do rahyb nꞌaa jewꞌyyk hyb nꞌaa, baad ub ajyy raky nꞌaa etsẽẽ. Pꞌop Hagä Do wë sa moo ragadabëëh bä pꞌop raky nꞌaa etsẽẽ bä, tawꞌããts hẽ baad ub sa hꞌyyb tym Pꞌop Hagä Do matym gó. Tawꞌããts hẽ ky nꞌaa etsꞌẽẽ doo, dooh rakawajꞌããn bä ta wób sa wë, dooh raky kedag bä ta wób sa hã."
54,2,9,"Rakahetꞌaa bä Pꞌop Hagä Do rahyb nꞌaa jewꞌyyk hyb nꞌaa, ỹ karẽn ỹỹj dooh rakametä bä sa saroor hyb nꞌaa. Tawꞌããts hẽ dooh rapadedäg bä nu meby nꞌaa näng doo. Tawꞌããts hẽ tawꞌããts hadoo do rapadedëëk. Tawꞌããts hẽ dooh rakametä bä ta see mo nꞌaa hado däk do sa sëën ramahetsooh doo me. Tawꞌããts hẽ dooh rakametä bä kꞌããts tëg gabarëëh do sꞌëëb me, perora häd näng doo me, saroor takꞌëp ky nꞌaa gebah doo me na-ããj hẽ.Tii da Paw-Ro wén mejũũ, ỹỹj wë ta wób raty gapanadꞌëëk hyb nꞌaa, ta sꞌee hẽnh sa hꞌyyb nawät hyb nꞌaa."
54,2,11,"Tawꞌããts hẽ bag hẽnh, rakanasabꞌee doo gó rama kametëëk Pꞌop Hagä Do ky nꞌaa. Dooh ỹ anꞌoo bä ỹỹj rama metꞌëëg bä ajyy. Dooh ỹ anꞌoo bä ỹỹj ramejõ bä ajyy. Bag hẽnh ỹ karẽn ỹỹj rababꞌëëh, ramaa newëë, Jesus hã hꞌyy kaꞌeeh do rakahetꞌaa bä."
54,2,13,"Tii dꞌ ỹ wén edoo, pooj jé Pꞌop Hagä Do pahuuj wät Adãw, ta jawén Ewa."
54,2,14,Dooh ajꞌyy tado bä Nesaa Do Yb wadii doo. Ewa né paa ti tawadii. Ewa né paa Pꞌop Hagä Do mejũũ do ky nadaheeh doo.
54,2,15,"Ti hadoo né hẽ rahetꞌaah do hyb nꞌaa Pꞌop Hagä Do edꞌëëp da nesaa do mahä̃nh, Kristo hã rahꞌyy kae hadꞌyyt bä, ta wób rakamahä̃n hadꞌyyt bä, rakanasabé bä, Pꞌop Hagä Do karẽn doo da rabok bä."
54,3,1,"Jesus hã hꞌyy kaꞌeeh do sa wahë nꞌaa ji asëëw hõm do ky nꞌaa hahỹỹhTe hub né hẽ hahỹỹh: Jé karẽn pé ta hꞌyyb gó Jesus hã hꞌyy kaꞌeeh do sa wahë nꞌaa, sa hagã nꞌaa tabahadoo hyb nꞌaa, baad ub né tii."
54,3,2,"Ti hyb nꞌaa, tawꞌããts hẽ baad ub tabawät Jesus hã hꞌyy kaꞌeeh do sa hagã nꞌaa tabahadoo karẽn doo. Tawꞌããts hẽ dooh baad nadoo do rahapäh pé ta hã. Tawꞌããts hẽ sét ub ta ỹỹm. Tawꞌããts hẽ dooh ta ỹỹm tawadꞌii bä ỹỹnh see sii. Tawꞌããts hẽ kaja hẽ denaa hẽ ta hꞌyyb tamahũũm. Tawꞌããts hẽ tahꞌyy kebꞌaah nesaa do hã. Tawꞌããts hẽ ta wób hã baad ta hꞌyyb, ta hã rawehꞌëëh hyb nꞌaa. Tawꞌããts hẽ baad tagadoo ta wób ta tób yt hã. Tawꞌããts hẽ tahajaa ta wób tama metëëk Pꞌop Hagä Do panyyg hã."
54,3,3,"Tawꞌããts hẽ dooh jarakë hedoo do heëëk do tado bä. Tawꞌããts hẽ da dooh kahepꞌuuk do tado bä. Tawꞌããts hẽ ta wób baad taky nꞌaa enꞌyym, dooh tamebaaj bä. Tawꞌããts hẽ dooh dajẽẽr tahyb nꞌaa hũũm bä."
54,3,4,"Tawꞌããts hẽ baad tahꞌyyb mahũũm ta panaa. Tawꞌããts hẽ ta taah tametëëk raky daheeh hyb nꞌaa sa yb, baad rawehꞌëëh hyb nꞌaa sa yb. Ta panaa baad hꞌyyb manahũũm doo, dooh tahaja bä Jesus hã hꞌyy kaꞌeeh do tahꞌyyb mahũũm bä."
54,3,6,"Dooh tawꞌããts hẽ tado bä papuuj Jesus hã hꞌyy kae däk do sa wahë nꞌaa. Papuuj Jesus hã hꞌyy kae däk do tado bä paawä, nepäh ta daaj hẽ, ta hã hẽ tahꞌyy kasabé bä. Tahꞌyy kasabé bä, Pꞌop Hagä Do ky nꞌaa etyy da, DijabGereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng pé ti Dijab. taky nꞌaa etyy do paa hadoo."
54,3,8,Jesus hã hꞌyy kaꞌeeh do wahë nꞌaa sa masa nꞌaa sa ky nꞌaa hahỹỹhTi hadoo Jesus hã hꞌyy kaꞌeeh do wahë nꞌaa masa nꞌaa sa hã. Tawꞌããts hẽ ta wób wehꞌëëh do tii. Tawꞌããts hẽ ky kanehꞌỹỹt doo. Tawꞌããts hẽ dooh jarakë hedoo do heëëk do tado bä. Tawꞌããts hẽ dooh tawadꞌii bä dajẽẽr tagadoo hyb nꞌaa.
54,3,9,"Tawꞌããts hẽ baad rababoo hadꞌyyt hẽ, sa hꞌyyb tym ky nꞌaa natapaa hyb nꞌaa sa hã. Tawꞌããts hẽ sa hꞌyyb gó rabenyyw hadꞌyyt hẽ baad hadoo do ky nꞌaa Pꞌop Hagä Do metëëh doo, ër ky daheeh doo."
54,3,10,"Tawꞌããts hẽ pooj jé ji metyy ta ti ajyy. Tii bä, baad ramoo boo bä, baad raboo bä, ji anoo Jesus hã hꞌyy kaꞌeeh do mahang ramasa hyb nꞌaa. Ti hadoo na-ããj hẽ Jesus hã hꞌyy kaꞌeeh do sa wahë nꞌaa masa nꞌaa sa ỹỹm. Tawꞌããts hẽ ta wób wehꞌëëh do tii. Tawꞌããts hẽ dooh ta wób ranu merꞌood. Tawꞌããts hẽ kaja hẽ denaa hẽ sa hꞌyyb ramahũũm, baad rababok hyb nꞌaa. Tawꞌããts hẽ sahõnh hẽ ramoo bok do hã baad né hẽ ramoo bok. Tawꞌããts hẽ sét ub ta ỹỹm, Jesus hã hꞌyy kaꞌeeh do wahë nꞌaa masa nꞌaa hã. Tawꞌããts hẽ baad tahꞌyyb mahũũm ta taah, ta tób yt hajꞌeenh do na-ããj hẽ. Baad ub Jesus hã hꞌyy kaꞌeeh do wahë nꞌaa masa nꞌaa ramoo boo bä, ta wób rawehꞌëëh da, ta wób raky daheeh da sa hã. Hꞌyyb neỹỹm doo me rahajaa tii bä raherꞌood bä nyy da Kristo Jesus hã ji hꞌyy kaꞌeeh doo."
54,3,14,"Ta Tꞌaah ky nꞌaa Pꞌop Hagä Do metëëh do hahỹỹhNayyw hẽ ỹ karẽn a wë ỹ bahõm. Ti hadoo né hẽ õm ỹ ma erih hahỹỹh, ỹ tahewad bä mabahapäh hyb nꞌaa ỹ erih do hã, nyy da Pꞌop Hagä Do karẽn ta karapee rababok. Pꞌop Hagä Do hedëb hadꞌyyt do karapee né tii, panyyg hanäm do ta wób hã metëëh doo, panyyg hanäm do mo nꞌaa jesuu doo."
54,3,16,Takꞌëp tabahetsooh né hẽ ta Tꞌaah ky nꞌaa ër hã Pꞌop Hagä Do metëëh doo:“Ajꞌyy gó Kristo kasꞌee wät.Baad hadꞌop do né hẽ Kristo Pꞌop Hagä Do Sahee metëëh.Ããs rahapäh.Ta ky nꞌaa raherꞌood hõm badäk hahỹ häj nꞌaa babuuj sa hã.Badäk hahỹ hawꞌããts hẽ habong do wób rahꞌyy kae däk ta hã.Hỹ pong jé ta wë tabasëëk Pꞌop Hagä Do anꞌoo bä.”
54,4,1,"Ajyy jꞌooj madäk doo me wedii do sa ky nꞌaa hahỹỹhBaad ub Pꞌop Hagä Do Sahee metëëh hahỹỹh: Hỹ jawén ta wób raberéd hõm da ër ky daheeh do Jesus ky nꞌaa. Raky daheeh da noo kanesa do sahee, Nesaa Do Yb karapee metëëk doo."
54,4,2,"Ajyy jꞌooj madäk doo me wedii do né hẽ metëëk ta tii. Nesꞌaa däg sa hꞌyyb rawén hyb nꞌaa napꞌeed wät tawꞌããts hẽ hadoo do hã. Ramejũũ ji kanatëë. Ramejũũ ji nawa ji nawëh ta nawë wób. Dooh tawꞌããts hẽ tado bä ta ti rametëëk doo. Pꞌop Hagä Do pahuuj wät ta ti ji waa, ji tä, baad hadoo do ky nꞌaa hapäh do ky dahꞌeeh do ratsebé doo me ragadoo hyb nꞌaa."
54,4,4,"Baad né hẽ sahõnh hẽ Pꞌop Hagä Do pahuunh doo. Ti hyb nꞌaa dooh ji jesyk péh. Tawꞌããts hẽ sahõnh hẽ ër gadoo Pꞌop Hagä Do hã ër hꞌyyb tsebé doo me ji waa, ji tä hyb nꞌaa. Sahõnh hẽ baad däg ta ti ji waa, ji tä, Pꞌop Hagä Do tii da taky hadoo do hyb nꞌaa, ji waa ji tä ji ky nꞌaa etsẽẽ do hyb nꞌaa na-ããj hẽ ta hã."
54,4,6,"Nyy da Kristo Jesus karom baad hadoo do ji bahadoo do ky nꞌaa hahỹỹhTa ti ỹ mejũũ doo, Jesus hã hꞌyy kaꞌeeh do sa hã mama metꞌëëg bä, Kristo Jesus karom baad hadoo do hado däk da õm. A hꞌyyb hejój nꞌaa Jesus ky nꞌaa ër ky daheeh doo. A hꞌyyb hejój nꞌaa baad hadoo do ky nꞌaa maky daheeh doo."
54,4,7,"Mahꞌyyb ehód manä Pꞌop Hagä Do nahapäh do sa panyyg hã, hꞌyy gatemah do sa panyyg hã. Mahꞌyyb ehód hadꞌyyt hẽ Pꞌop Hagä Do karẽn do hã, baad takahꞌũũm hyb nꞌaa a hꞌyyb tym gó Pꞌop Hagä Do karẽn doo."
54,4,8,"Tawꞌããts hẽ ji hub ji metëëk ji karajan hyb nꞌaa. Tawꞌããts hẽ ta bahä̃nh ji ma kametëëk Pꞌop Hagä Do karẽn do hã. Baad ub ti ji hã wawẽẽ hẽ ji bawät nä bä, hỹ pong jé ji awäd bä na-ããj hẽ. Te hub né hẽ ta tii. Tawꞌããts hẽ sahõnh hẽ ky daheeh. Baad ub Pꞌop Hagä Do karẽn do ër ma kametëëk do hyb nꞌaa takꞌëp ër moo bok, takꞌëp ër ma metëëk, baad ër baherꞌoot ta ky nꞌaa. Dooh ër hꞌyy gejë bä ta hã. Pꞌop Hagä Do hedëb hadꞌyyt do hã ër hꞌyy kasadä. Sahõnh hẽ sa hꞌyyb tym dëëb tii. Jesus hã hꞌyy kaꞌeeh do ti tedꞌëëp."
54,4,11,"Mama metꞌëëg, mamejõ na-ããj hẽ sa hã sahõnh hẽ õm ỹ ma erih doo."
54,4,12,"Manꞌoo õm raty nꞌaa gesyyg manä pahëëw nä mabahadoo do hyb nꞌaa. Baad awäd, baad hadoo do maherꞌood, baad ub ta wób makamahä̃n, baad ub Jesus hã mahꞌyy kae, baad menyyw a hꞌyyb tym, a hã Jesus hã hꞌyy kaꞌeeh do rabahapäh hyb nꞌaa nyy da ji badꞌoo, nyy da ji bawät."
54,4,13,"Ỹ kanajaa nä bä, ỹ karẽn manerꞌood hadꞌyyt hẽ Pꞌop Hagä Do kyy kerih do Jesus hã hꞌyy kaꞌeeh do sa hã. Maherꞌood sa hã ta ky nꞌaa. Mama metꞌëëg sa hã."
54,4,14,"Baad mahyb nꞌaa matakä Pꞌop Hagä Do Sahee anoo do a hã mamoo wät hyb nꞌaa. A hã tabanoo tii, Pꞌop Hagä Do ky nꞌaa rod a hã raherꞌoot noo gó a hã tahꞌyyb däng do mamoo wät do panꞌaa, Jesus hã hꞌyy kaꞌeeh do sa wahë nꞌaa a nuu gó sa moo radatoonhTsimoot Pꞌop Hagä Do asëëw hõm do heen nꞌaa tii. noo gó."
54,4,16,"Baad kanä a daaj hẽ. Baad manä ti mametëëk doo, baad hadꞌyyt hẽ mametëëk hyb nꞌaa. Tii dꞌ hadꞌyyt hẽ madoo bä, Pꞌop Hagä Do edꞌëëp da õm. Mametëëk do ky dahꞌeeh do na-ããj hẽ tedꞌëëp da nesaa do mahä̃nh."
54,5,1,"Manabuuj gedo manä ajyy wehëh hedoo doo. Kaja hẽ denaa hẽ mamaherꞌood sa hã. A yb hadoo manꞌoo bä sa hã. Ajyy wanehëh nä doo, hanäm gó erꞌood sa hã. A hỹỹj ky nꞌaa hadoo manꞌoo bä. Ỹỹj wehëh hedo padëëk doo, baad erꞌood sa hã, a ỹỹn hã maberꞌoot doo da. Ỹỹj wanehëh nä doo, baad erꞌood sa hã. A ä̃nh ky nꞌaa hadoo manꞌoo bä. Baad hadꞌop doo da mabadꞌoo sa hã."
54,5,3,"Patug tema bong do sa ky nꞌaa hahỹỹhMamasaa ỹỹj patug tema bok do sa mab hẽ hajꞌeenh doo, wakããn temah doo."
54,5,4,"Ỹỹnh patug tamah do ta taah nyy bä, ta tataah nyy bä, tawꞌããts hẽ ti né hẽ masꞌaa ta hã. Tawꞌããts hẽ ti né hẽ masꞌaa sa wakããn, tii da Pꞌop Hagä Do karẽn do hyb nꞌaa ji hã. Tawꞌããts hẽ sa yb, sa ỹỹn, sa oow, sa hoonh ramasa. Ranedꞌëëd is noo gó ramasa do paa ramebaanh do tii. Pꞌop Hagä Do genꞌaak tii dꞌ ji adoo bä."
54,5,5,"Ỹỹnh patug tamah do wakããn tamah doo, kamanasa doo, Pꞌop Hagä Do hã tadaab yyp. Pꞌop Hagä Do hã taky nꞌaa etsẽẽ adëb bä, atsëm na-ããj hẽ tamasa hyb nꞌaa ta hã. Ỹỹnh patug tamah do ajyy hã hadꞌyyt hꞌyyb däk doo, edëb né paawä, dajëp do hadoo ta hꞌyyb tym Pꞌop Hagä Do matym gó."
54,5,7,"Mamaherꞌood patug temah doo, raky daheeh hyb nꞌaa ỹ mejũũ doo, ta wób raky nꞌaa natapaa hyb nꞌaa sa hã."
54,5,8,"Jé wakããn näng péh, tamanasa do ta wakããn, ta yb, ta ỹỹn nahagꞌããs doo, teréd hõm Jesus ky nꞌaa ër hꞌyy kahaꞌeeh doo. Jesus hã hꞌyy kanaꞌeeh do bahä̃nh däg sa hꞌyyb nesaa do hã."
54,5,9,"Ji erih ỹỹnh patug tamah do häd ji masa do panꞌaa sa häd kerih do heen nꞌaa hã, 60 ta baab bahä̃nh tabahado däk bä, ta patug makũ wanadii do paah, taky nꞌaa etsä bä baad hadoo do tamoo wät do hã, baad ub ta taah tawä bä, baad ta wób tagado bä ta tób bä, Jesus hã hꞌyy kaꞌeeh do tamasaa bä, tatꞌyyd mehĩĩn bä kasꞌuut doo, baad hadoo doo me ta wób tamasaa bä. Tii dꞌ tado bä ji erih ta häd ji masa do panꞌaa heen nꞌaa hã. Tawꞌããts hẽ dooh ji erii bä patug tema bong do wanehëh nä do sa häd ji masa do panꞌaa heen nꞌaa hã. Ajꞌyy hã rahꞌyy kejäg bä sa häd ji erii däk do jawén paa bä paawä, reréd hõm da Kristo ma hadꞌyyt ramoo bok do paah, raketëë hyb nꞌaa pꞌaa hẽnh."
54,5,13,"Moo nehõj padäg da patug temah do wób rawanehëh nä bä ji masaa bä. Boo kahahꞌũũnh da ta wób sa tób hẽnh. Ta wób da ranu merꞌoot, ta wób da raherꞌoot. Ta wób kyy hã da ranu toonh. Raherꞌoot da ji naherꞌoot doo."
54,5,14,"Ti hyb nꞌaa hã ỹỹ pé tawꞌããts hẽ patug tema bong doo, wanehëh nä doo, pꞌaa hẽnh raketëë. Na metaah. Tawꞌããts hẽ baad rabahagꞌããs sa tób yt hajꞌeenh doo. Tawꞌããts baad hadꞌyyt hẽ rababok, dooh ër majĩĩ ky nꞌaa rejãã pé do hyb nꞌaa ëër."
54,5,15,"Ta ti ỹ wén herꞌoot, ỹỹj patug tema bong do wób raberéd hõm do hyb nꞌaa Jesus hã rahꞌyy kaꞌeeh do paah. Nesaa Do Yb raky dahé däk."
54,5,16,"Ỹỹnh Jesus hã hꞌyy kaꞌeeh doo, patug tamah do tanyy bä ta wakããn mahang, tawꞌããts hẽ ti tahagꞌããs, tamasa. Dooh tawꞌããts hẽ tado bä tadaab yb bä Jesus hã hꞌyy kaꞌeeh do wób sa wë. Jesus hã hꞌyy kaꞌeeh do wób ramasa ỹỹj patug tema bong doo, wakããn temah doo. Ta wakããn nyy bä, ti né hẽ hagꞌããs."
54,5,17," näng mä na-ããj hẽ ta kyy kerih do hã. Ti hyb nꞌaa na-ããj ji wehꞌëëh, baad ji banoo Jesus hã hꞌyy kaꞌeeh do sa wahë nꞌaa baad moo bok do säm, jé takꞌëp Jesus ky nꞌaa herꞌoot doo, Jesus hã hꞌyy kaꞌeeh do ma metꞌëëk doo."
54,5,19,"Mamaa newë manä Jesus hã hꞌyy kaꞌeeh do sa wahë nꞌaa see raky nꞌaa tapa bä. Pawóp hẽ, tamawoob hẽ tado bä ti ky nꞌaa tapaa doo, ti mahyb nꞌaa matakä sa kyyh."
54,5,20,"Nesaa do Jesus hã hꞌyy kaꞌeeh do sa wahë nꞌaa see moo wäd bä, ji nabuuj gedoo sahõnh hẽ sa matym gó, ta wób rajeỹỹm hyb nꞌaa, nesaa do ramoo nabok hyb nꞌaa."
54,5,21,"Pꞌop Hagä Doo, Kristo Jesus, ããs Pꞌop Hagä Do pa habꞌëëh do na-ããj sa matym gó õm ỹ mejũũ baad maky daheeh hyb nꞌaa sahõnh hẽ a hã ỹ mejũũ doo. Tawꞌããts hẽ baad ub a hꞌyyb sahõnh hẽ sa hã. Séd demuun maherꞌood, séd demuun magado sahõnh hẽ a najiis rado bä, a najiis ranado bä na-ããj hẽ."
54,5,22,"Mahyb nꞌaa jóh manä a moo madatoonh do ta see nuu gó, Jesus hã hꞌyy kaꞌeeh do wahë nꞌaa tabahadoo hyb nꞌaa. Mahyb nꞌaa jóh bä, nepäh õm ta hꞌyyb hata hado däk nesaa do tamoo wät do paa hã. Tawꞌããts hẽ baad makanꞌyyh, baad hadꞌyyt hẽ mabawät hyb nꞌaa. Meëg hadꞌyyt manä naëng. A nahëë hyb nꞌaa tawꞌããts hẽ mahãd eëëk na-ããj uwa bëëh hejoonh doo, mahꞌyy gamahỹỹnh do hyb nꞌaa, mahꞌyy gamahỹỹnh do badoo wät hyb nꞌaa."
54,6,1,"Karom kanepꞌaak do Jesus hã hꞌyy kaꞌeeh do ky nꞌaa hahỹỹhTawꞌããts hẽ sa karom kanepꞌaak do baad sa kariw nꞌaa rawehëë hadꞌyyt hẽ, Pꞌop Hagä Do ta wób raky nꞌaa narejãã hyb nꞌaa, ër metëëk do raky nꞌaa narejãã hyb nꞌaa na-ããj hẽ."
54,6,2,"Dooh tawꞌããts hẽ tado bä sa kariw nꞌaa raty nꞌaa gesyyg bä séd demuun Jesus hã rahꞌyy kaꞌeeh do hyb nꞌaa. Tawꞌããts hẽ ta bahä̃nh ramoo bok sa kariw nꞌaa wë, sa wakããn rabahadoo do hyb nꞌaa, Jesus hã rahꞌyy kaꞌeeh do hyb nꞌaa, sa hã rakamahä̃n do hyb nꞌaa na-ããj né hẽ.Mama metꞌëëg ta ti a hã ỹ metëëk doo. Mamaherꞌood sahõnh hẽ sa hã raky daheeh hyb nꞌaa."
54,6,3,"Tawꞌããts hẽ ji hꞌyy gadajang ji wë hanäng do hã ky nꞌaa hahỹỹhJé te hub nadoo do ma metëëk péh, Jesus Kristo ër Wahë Nꞌaa ky nꞌaa ky nadaheeh péh, Pꞌop Hagä Do ky nꞌaa ër mahetëk do ky nadaheeh péh, ta daaj hẽ ta hã hẽ tahꞌyy kasabꞌee tii. Dooh tahapäh pé ta tii. Takꞌëp ta ti hedoo do ragenꞌaak kyy pꞌãã raky kedag bä. Nahëë hado däk ta ti sa hã. Ta ti hanꞌaa hyb nꞌaa jewës doo, kepꞌuuk doo, ky nꞌaa rejãã doo, daap tahꞌyy ganäng do ta wób hã. Ta ti hedoo do raky kedag hadꞌyyt hẽ. Hꞌyy gatema bok. Ta see hado däk sa hꞌyyb. Dooh sa hꞌyyb tym gó baad hadoo do awäd wäd bä. Pꞌop Hagä Do hã rawén hꞌyyb däk, dajẽẽr hyb nꞌaa redꞌoo."
54,6,6,"Pꞌop Hagä Do karẽn doo da ji aboo bä, takꞌëp baad hadoo do tanoo né ji hã, ji hꞌyy gadajaa bä ji wë hanäng do hã, dooh ji hyb nꞌaa hũũm bä ti bahä̃nh. Dooh ji manaa pé ji henäng noo gó. Dooh né hẽ ji mahũũm pé ji dajëp noo gó. Ti hyb nꞌaa, tawꞌããts hẽ baad ji tsebé ji waa nyy bä, ji saroor enä bä."
54,6,9,"Ta wób, takꞌëp ma näng do karẽn do raky daheeh da Nesaa Do Yb sa hã hꞌyyb tatuk doo. Kadëë bëëh hadoo da sa hꞌyyb tym hꞌyy gatamah doo gó rakarẽn do hã. Rahꞌyy karẽn do nesꞌaa dꞌ sa hã, kasuud bong da, dooh dꞌ rahyb nꞌaa jawyg wäd bä sa hã, sa daaj hẽ rakawatsik da. Dajẽẽr ji kamahä̃n doo, hajõng nesaa do du nꞌaa do tii. Ta wób, dajẽẽr rakamahä̃n do hyb nꞌaa, reréd hõm Jesus hã rahꞌyy kaꞌeeh doo, sa daaj hẽ rabahoop rakarehejãã doo, takꞌëp dajẽẽr rakarẽn do hyb nꞌaa."
54,6,11,"Tawꞌããts hẽ Pꞌop Hagä Do karẽn do hã ji hꞌyyb däk do ky nꞌaa hahỹỹhÕm Tsimoot, Pꞌop Hagä Do sii hawät doo, tii dꞌ madoo manäh. Baad hadoo do hã hꞌyyb däg. Pꞌop Hagä Do karẽn do hã mahꞌyyb däg. Pꞌop Hagä Do hã hꞌyy kae hadꞌyyt hẽ. Ta wób makamahä̃n hadꞌyyt hẽ. Hꞌyy gajëë hõm manä Pꞌop Hagä Do karẽn doo da mabawät do hã. Kaja hẽ denaa hẽ hadꞌyyt hẽ erꞌood ta wób sa hã."
54,6,12,"Jé tsyym kasꞌỹỹ doo, takꞌëp né hẽ rawajꞌaah rajꞌaa ketsë do säm ragadoo hyb nꞌaa. Ti hadoo ỹ karẽn takꞌëp mahꞌyyb däg Kristo karapee hehꞌäät do mabahadoo hyb nꞌaa, edëb hadꞌyyt do magadoo hyb nꞌaa, hỹ pong jé Jesus sii hadꞌyyt hẽ mabawät hyb nꞌaa kä. Ta ti hyb nꞌaa õm Pꞌop Hagä Do batsꞌyyt paa hajõk do ramaa newëë bä, baad ub mabaherꞌoot noo gó Jesus hã mahꞌyy kaꞌeeh doo."
54,6,13,"Pꞌop Hagä Doo, sahõnh hẽ badäk hahỹỹ hã hanäng do tabedꞌëëp. Kristo Jesus ky kanehꞌỹỹt baad hadoo do hã Pon-Sijo Pirato sii taberꞌoot noo gó. Ti hyb nꞌaa kä, Pꞌop Hagä Doo, Kristo Jesus daheeh sa matym gó õm ỹ mejũũ hahỹỹh: Baad mamoo wäd õm ỹ mejũũ do hã, õm raky nꞌaa natapaa hyb nꞌaa mamoo wät do hã Jesus Kristo ër Wahë Nꞌaa matëëh bä kä."
54,6,15,"Jesus Kristo matëëh da Pꞌop Hagä Do anꞌoo bä, tahꞌyyb däng noo gó. Ti né hẽ Pꞌop Hagä Doo, sahõnh hẽ wehꞌëëh doo. Jããm né hẽ ti sahõnh hẽ bagꞌããs doo. Sahõnh hẽ badäk hahỹ wahë nꞌaa sa wahë nꞌaa. Hyb nꞌaa jewyk do sa wahë nꞌaa."
54,6,16,"Sét né hẽ ti nadajëp doo. Ta bag takꞌëp gabarëëh do mahang tabawät. Ti hyb nꞌaa dooh ji haja bä pꞌeets hẽ ta hã ji kaja bä. Dooh hapäh péh, tabadꞌop hẽ da ji ty gepëëh. Tawꞌããts hẽ sahõnh hẽ rawehꞌëëh tii. Tawꞌããts hẽ né hẽ takꞌëp tahajꞌap doo me tabagãã hadꞌyyt hẽ. Ỹỹ. Tii dꞌ né hẽ. Tawꞌããts hẽ."
54,6,17,"Mamejõ badäk hahỹỹ bä takꞌëp wekãp do sa hã, rahꞌyy kanasabꞌee hyb nꞌaa. Maherꞌood sa hã rahꞌyy kanasadä hyb nꞌaa sa ma hã. Nayyw hẽ tagawatsik tii. Ti hyb nꞌaa dooh ta hã ji hꞌyy kasadëë bä. Tawꞌããts hẽ Pꞌop Hagä Do hã rahꞌyy kasadä. Ti né hẽ takꞌëp hanoo do ji hã sahõnh hẽ ji karẽn do ji hꞌyyb tsebé nꞌaa."
54,6,18,"Mamejõ wekãp do sa hã, baad hadoo doo, masa doo, sa wë hanäng doo me ramoo bong hyb nꞌaa. Tawꞌããts hẽ hajõng do sa mo hajꞌaa tawꞌããts hẽ hadoo doo. Tawꞌããts hẽ wë bedoh do ramasa."
54,6,19,"Tii dꞌ radoo bä da, ti anäng da ta säm hehꞌäät do nahänh do ragadoo do panꞌaa hỹ pong jé Pꞌop Hagä Do wë. Edëb hadꞌyyt do ragadoo tii bä."
54,6,20,"Tsimoot, baad manä a hã Pꞌop Hagä Do anoo doo. Baad kanä Pꞌop Hagä Do panyyg nadoo do daap kaherꞌoot do mahä̃nh. Maky gado manä karẽn do a hã ky kedak doo, “hꞌyy ganäng do ky nꞌaa” daap ramaneëënh do hã. Ta wób raky dahé däk ta ti ky nꞌaa, ti raberéd hõm Jesus hã rahꞌyy kaꞌeeh do paah.Ỹ karẽn Pꞌop Hagä Do ky enyym bë hã. Jããm hẽ kä."
55,1,1,"Ta jawén Tsimoot hã Paw-Ro ma erih do hahỹỹhPaw-Ro ỹ ti hỹỹh, Pꞌop Hagä Do karẽn do hyb nꞌaa Kristo Jesus mejũũ do see ỹ bahado däk doo. Ỹ tamejũũ ỹ baherꞌoot hyb nꞌaa ta wób sa hã, Kristo Jesus hã ji hꞌyy kae bä, hỹ pong jé ta pa hadꞌyyt hẽ ji bawät da. Ti né hẽ ti ji hã taky nꞌaa enooh doo. Õm ỹ edëng Tsimoot, tah ỹ hadoo doo, ỹ kamahä̃n doo.Ỹ karẽn Pꞌop Hagä Do ër Yb, Jesus Kristo ër Wahë Nꞌaa na-ããj hẽ ky enꞌyym a hã. Ỹ karẽn õm ratꞌyyd mehĩĩn, baad õm rahꞌyyb nꞌyym. Tawꞌããts hẽ hꞌyy ganajëng doo me ji gadoo ji ahoop do ky nꞌaa hahỹỹhPꞌop Hagä Do wë ỹ hꞌyy gadajang a hyb nꞌaa. Pꞌop Hagä Do wë ỹ moo wät hëp ỹ hanäm doo me, wahëh ỹ makũ rabahedꞌoo do paa da. Ỹ hyb nꞌaa esꞌee hadꞌyyt hẽ õm ỹ ky nꞌaa etsẽẽ bä, adëb bä ỹ ky nꞌaa etsẽẽ bä, atsëm ỹ ky nꞌaa etsẽẽ bä."
55,1,4,"Takꞌëp ỹ karẽn õm ỹ bahegãã paawä, takꞌëp ỹ tsebé hyb nꞌaa paawä. Hyb nꞌaa manabaan hã ỹỹ mabaoot do ër ketyn hõm bä."
55,1,5,"Baad ỹ hyb nꞌaa esee nyy da tꞌõp madäk doo me mahꞌyy kaꞌeeh Jesus hã. Ỹ hapäh, a hoonh Roots häd näng do hadoo, a ỹỹn Ew-Nis häd näng do hadoo né hẽ mahꞌyy kae däk."
55,1,6,"Ti hyb nꞌaa, tawꞌããts hẽ pꞌaa hẽnh mahꞌyy kadawꞌuuh, baad mamoo wät hyb nꞌaa Pꞌop Hagä Do Sahee anoo do paa a hã, a nuu gó moh ỹỹ ỹ dasooh noo gó."
55,1,7,"Ta ti ỹ wén näng, Pꞌop Hagä Do Sahee dooh ji eỹỹm bä tanꞌoo bä. Ji hꞌyyb tym tahejꞌoonh, ta karẽn do ji bahajaa hyb nꞌaa. Tanoo ji kamahä̃n doo. Tanoo ji hã ji bahajaa hyb nꞌaa ji hꞌyy kebꞌaah nesaa do hã."
55,1,8,"Ky hebyy manä Jesus ër Wahë Nꞌaa ky nꞌaa maherꞌoot do hã. Nu mebyy manä hëp ỹ nꞌaa, Kristo hyb nꞌaa ỹ radawäts gëët do hyb nꞌaa. Tawꞌããts hẽ Pꞌop Hagä Do hejój me mabahoop nemon ỹỹ ër rarejã bä panyyg hanäm do hyb nꞌaa."
55,1,9,"Pꞌop Hagä Do né hẽ ti ër hedꞌëëp do paa banesaa do mahä̃nh. Ër tasëëw hõm tsyt hẽ ta wë, takarẽn doo da ër babok hyb nꞌaa. Ji mo hajꞌaa jawén nado ji tabasëëw hõm. Ji tawén sëëw hõm, sahõnh hẽ tadu dahäng do pooj jé tii da takarẽn do hyb nꞌaa. Kristo Jesus hyb nꞌaa taky enyym ër hã, ër takamahä̃n, nesꞌaa né paawä ëër."
55,1,10,"Hỹỹ kä, Kristo Jesus, ji hꞌyyb tym dëëb bahyng do hã ër hã taky enyym, ër takamahä̃n, ër hã tametëëh. Kristo ahäj jëng dajëb hejój paah. Ër da genyyh. Ta ky nꞌaa hanäm do hã tametëëh ër hã ji edëb hadꞌyyt hẽ do tyw nꞌaa."
55,1,11,"Pꞌop Hagä Do ỹ tasëëw hõm, ta ti ky nꞌaa rod, Jesus mejũũ do na-ããj hẽ ỹ bahadoo hyb nꞌaa, ỹ ma metëëk hyb nꞌaa ta ky nꞌaa."
55,1,12,"Ti hyb nꞌaa ỹ bahoop ỹ radawäts gëët doo. Ti hado né paawä ỹỹh, dooh ỹ hebyy bä ta ti hyb nꞌaa. Ỹ hapäh ta ti ta hã ỹ hꞌyy kaꞌeeh doo, Kristo. Baad ỹ bahapäh ta ti tahajaa baad tabahagꞌããs ta ky nꞌaa hã ỹ tanoo doo, tamatëëh bä kä."
55,1,13,"Menyyw hadꞌyyt hẽ a hꞌyyb gó a hã ỹ ma metꞌëëg wät doo. Tawꞌããts hẽ hadoo do ky nꞌaa né tii. Tawꞌããts hẽ Jesus hã mahꞌyy kae hadꞌyyt hẽ. Tawꞌããts hẽ sahõnh hẽ makamahä̃n hadꞌyyt hẽ. Ër hajaa Jesus hã ër hꞌyy kaꞌeeh, ta wób ër kamahä̃n, séd ër hꞌyyb hedoo do hyb nꞌaa Kristo Jesus hã."
55,1,14,"Pꞌop Hagä Do Sahee ër hꞌyyb gó hawät do hejój me baad manä a hã Pꞌop Hagä Do anoo do paah, ta ky nꞌaa, ta see hadoo tanadoo hyb nꞌaa da."
55,1,15,"Mahapäh né hẽ, sahõnh hẽ Jesus hã hꞌyy kaꞌeeh do Asija häd näng do häj nꞌaa bä hena do ỹ raberéd wät. Pigeer, Emok häd enäh doo, ti na-ããj né hẽ ỹ reréd wät."
55,1,16,"Ỹ karẽn Takꞌëp Hyb Nꞌaa Jawyk Do tꞌyyd mehĩĩn Onesip, ta tób yt hajꞌeenh do na-ããj né hẽ, hajõõ nuu me ỹ hꞌyy gadajang tanꞌoo bä do hyb nꞌaa. Dooh tanu mebyy bä hëp ỹ nꞌaa, ỹ radawäts gëët do hã. Roma bä takajaa noo gó, baad ỹ tabesoos jé padꞌyyt hẽ, ỹ tawyyd kän. Ỹ karẽn Jesus Kristo, ër wahë nꞌaa, tꞌyyd mehĩĩn Onesip hã, sahõnh hẽ Pꞌop Hagä Do ky nꞌaa etyy noo gó. Baad mabahapäh né hẽ takꞌëp ỹ Onesip masa paa Epeso häd näng do panang bä."
55,2,1,"Õm kä tah ỹ hadoo doo, takꞌëp hꞌyy kahejój Jesus hã mahꞌyy kaꞌeeh do hã. Õm da Kristo Jesus hꞌyyb hejꞌoonh, ky enyym do hyb nꞌaa a hã."
55,2,2,"Ta ti mamaa napäh do ỹ metëëk doo, hajõk herꞌoot doo, ỹ karẽn matabꞌëës ajyy baad hadoo do sa hã, ta wób rama metëëk hajaa doo kä."
55,2,3,"Warahén baad habok do raky daheeh sa wahë nꞌaa kyyh, ragadoo na-ããj hẽ rahoop doo. Ti hadoo tawꞌããts hẽ nemon ỹỹ magado Takꞌëp Hyb Nꞌaa Jawyk Do hyb nꞌaa ji ahoop do sa mo hajꞌaa, ji ky nꞌaa rarejãã do na-ããj né hẽ. Warahén baad habok doo, dooh rahꞌyy kawapëën bä warahén nadoo do ramoo bok do hã. Tii dꞌ rawén dꞌoo, sa wahë nꞌaa rahꞌyyb enꞌyym do hyb nꞌaa. Õm na-ããj hẽ, Jesus Kristo warahén nꞌaa hadoo mabahadoo do hyb nꞌaa, hꞌyy kawapëën manä Jesus ër wahë nꞌaa manejũũ do hã."
55,2,5,"Jé tsyym kasꞌỹỹ doo, wajaah doo, dooh tagado bä jꞌaa ketsë do säm, kasꞌỹỹ do ky nꞌaa jawꞌyyk do taky nadahé bä. Ti hyb nꞌaa tawꞌããts hẽ kasꞌỹỹ doo, wajꞌaah do hadoo mabadꞌoo. Tawꞌããts hẽ baad maky daheeh Jesus õm tamejũũ doo."
55,2,6,"Tawꞌããts hẽ jé gëëw gó takꞌëp moo wät doo, pooj jé tagadoo ta joom sꞌëëb. Tawꞌããts hẽ tii dꞌ mabahadoo. Takꞌëp baad ub mama metꞌëëg, mamaherꞌood Jesus ky nꞌaa, ta säm magadoo hyb nꞌaa."
55,2,7,"Mahyb nꞌaa newë ta ti a hã ỹ herꞌoot doo. Tii dꞌ madoo bä, õm Pꞌop Hagä Do hꞌyy ganꞌyyh sahõnh hẽ mabahapäh hyb nꞌaa takarẽn doo."
55,2,8,"Jesus Kristo mahyb nꞌaa esꞌee, ganä wät do dajëp do paa Pꞌop Hagä Do anꞌoo bä, Dawi makũ panaa paah. Ti ky nꞌaa hanäm do rod nꞌaa ỹỹh."
55,2,9,"Ti ky nꞌaa hyb nꞌaa ỹ rarahejãã, ỹ rawén moo mawꞌyyd däk haak sapuuw hadoo doo me. Mo hajꞌaa dahejꞌëëp do hadoo ỹ ranꞌoo bä. Tii dꞌ né paawä ỹ rabadꞌoo, Pꞌop Hagä Do kyyh dooh takamawꞌyyd bä. Dooh mesoo péh. Ta ti awäd hadꞌyyt hẽ badäk hahỹ hawꞌããts hẽ."
55,2,10,"Ti hyb nꞌaa ỹ gadoo né hẽ ỹ ahoop do sa mo hajꞌaa. Ỹ wén gadoo tii, Pꞌop Hagä Do asëëw hõm do sa hyb nꞌaa, ramaa napäh hyb nꞌaa ta ky nꞌaa, sa hꞌyyb Kristo Jesus bedꞌëëp hyb nꞌaa, banäm doo hẽnh ta sii ta bag takꞌëp gabarëëh do mahang rababoo hadꞌyyt hẽ hyb nꞌaa.Paw-Ro ky dawuh bä paawä tanahoop hyb nꞌaa, dooh paawä raky nꞌaa napëë bä Jesus ky nꞌaa. Dooh redëb bä tii bä Pꞌop Hagä Do wë. Ti hyb nꞌaa Paw-Ro gadoo tahoop doo."
55,2,11,"Te hub né hẽ hahỹỹh:Kristo hyb nꞌaa ji dajëb bä,ta sii ji baboo däk da."
55,2,12,"Ji gado bä hadꞌyyt hẽ ji ahoop do Kristo hyb nꞌaa,ji bagꞌããs da ta sii.Kristo ji ky nꞌaa jejën bä,ji na-ããj hẽ ta ky nꞌaa jejën da Pꞌop Hagä Do hã."
55,2,13,"Dooh né paawä baad ji awäd bä hadꞌyyt hẽ Kristo sii,ji tahagãã hadꞌyyt hẽ,ji takamahä̃n hadꞌyyt hẽ.Dooh tahaja ta daaj hẽ taky kehỹỹd bä."
55,2,14,Tawꞌããts hẽ ji moo wät Pꞌop Hagä Do genꞌaak do ky nꞌaa hahỹỹhMamaherꞌood ta wób sa hã a hã ỹ herꞌoot doo. Pꞌop Hagä Do matym gó mamejõ sa hã raky kanedꞌaak hyb nꞌaa kyy pꞌãã. Dooh baad tado bä ji ky kedak doo. Tawꞌããts hẽ nado ti maa newꞌëë do sa hã. Tarejãã maa newꞌëë doo.
55,2,15,"Tawꞌããts hẽ baad mama metꞌëëg Pꞌop Hagä Do ky nꞌaa, Pꞌop Hagä Do gadoo hyb nꞌaa mamoo wät doo. Tawꞌããts baad hadoo do moo wëëd mabahadoo. Baad ỹ wén karẽn mamoo wät, manu manebyng hyb nꞌaa mamoo wät do hã, baad ub mama metëëk hyb nꞌaa baad hadoo do ky nꞌaa."
55,2,16,"Mamaa newë manäh, Pꞌop Hagä Do nahapäh do herꞌoot doo da herꞌoot doo, daap hadoo do ky nꞌaa herꞌoot doo. Erꞌood manä sa sii. Dewë hã magyys hẽ ta ti hedoo do rababoo däk Pꞌop Hagä Do mahä̃nh."
55,2,17,"Kahꞌũũm rama metëëk doo, nahëë saraa ji hã ketꞌëë hõm do hadoo. Ti hyb nꞌaa, awäd manä sa mahang. Imenéw, Piret häd enäh do ta ti hedꞌoo do sa wób."
55,2,18,"Reréd hõm baad hadoo do ky nꞌaa. Ër ganä wät paah, sa nooh. Dooh ji ganä wäd bä ta jawén, sa nooh. Daap ta tii dꞌ rama metëëk. Ti hyb nꞌaa sa kyyh maa newꞌëë do wób dooh baad raky dahé boo Pꞌop Hagä Do panyyg."
55,2,19,Tii dꞌ nado Pꞌop Hagä Do kyyh. Te hub né hẽ tii. Tahajaa ta kyy hã ji hꞌyy kasadëë bä. Dooh taky kahỹỹd bä. Hahỹỹ da Pꞌop Hagä Do kyy kerih doo: “Takꞌëp Hyb Nꞌaa Jawyk Do hapäh ta hã hꞌyy kaꞌeeh doo.” Hahỹỹ da ji tamejũũ: “Tawꞌããts hẽ nesaa do mahä̃nh dawëë rakanꞌyyh Jesus sa wahë nꞌaa ramaneëënh doo.”
55,2,20,"Takꞌëp ma näng do tób bä ti anäng waa hood kꞌããts tëg gabarëëh do sꞌëëb ta wób, kꞌããts tëg hawak do sꞌëëb ta wób. Bꞌaa sꞌëëb, tsäng sꞌëëb hedoo do ta wób. Ky nꞌaa gebah do sꞌëëb, hanäm do hood tii. Ky nꞌaa ganebah do sꞌëëb, hanäm do hood nado tii."
55,2,21,"Ti hadoo Jesus hã hꞌyy kaꞌeeh do sa hã. Ji daaj hẽ baad ji kanä bä nesaa do mahä̃nh, hanäm do hood hadoo ji. Hanäm do ji moo wät hyb nꞌaa, ji Pꞌop Hagä Do asëëw hõm tsyt hẽ. Pꞌop Hagä Doo, ër Kariw Nꞌaa ma hã ër hajaa ër moo boo bä tii bä, tsyt hẽ ër tabasëëw hõm do hyb nꞌaa."
55,2,22,"Ti hyb nꞌaa baad kanä pahëëw hꞌyyb hadoo do nesaa do hã mahä̃nh. Tawꞌããts hẽ baad hadoo do hã mahꞌyyb däg. Mahũũm hadꞌyyt hẽ Jesus hã mahꞌyy kaꞌeeh doo. Mahũũm hadꞌyyt hẽ Pꞌop Hagä Do makamahä̃n doo, a da hadoo do makamahä̃n do na-ããj né hẽ. Mahũũm hadꞌyyt hẽ a hꞌyyb hanäm do sa hã. Tii da ỹ karẽn mabadꞌoo ta wób sa sii, hꞌyyb näm doo gó Jesus hã raberꞌoot do sa sii."
55,2,23,"Mamaa newë manä daap keꞌaanh doo, daap kaherꞌoot doo. Mahapäh ti né hẽ du nꞌaa kawajããn doo gó raky kedak doo. Pꞌop Hagä Do sii moo hebꞌook doo, Jesus hã hꞌyy kaꞌeeh do sa wahë nꞌaa, tawꞌããts hẽ dooh ky kedꞌaak do rado bä. Tawꞌããts hẽ kaja hẽ denaa hẽ sa hꞌyyb ramahũũm sahõnh hẽ sa wë. Tawꞌããts hẽ da baad rama metëëk. Tawꞌããts hẽ dooh renyyw bä hꞌyy gaẽẽnh doo."
55,2,25,"Tawꞌããts hẽ kaja hẽ denaa hẽ rama metëëk sa hã ganenꞌaak doo. Nepäh Pꞌop Hagä Do hꞌyyb wareem bä, baad hadoo do ky nꞌaa rabahapäh, raky daheeh hyb nꞌaa. Ta tii kä baad däg pꞌaa hẽnh sa hꞌyyb tym hanäm do hã kä. Baad rakanä däk tii bä sa hã DijabGereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng pé ti Dijab. wadii do mahä̃nh, tamesoo do paa mahä̃nh. Ta ti hedoo do Dijab mesoo do paa hadoo, takarẽn do ramoo bok hyb nꞌaa."
55,3,1,"Sahõnh hẽ gawatsig hõm do pooj jé panyyg nꞌaa hahỹỹhMahyb nꞌaa esꞌee ti hahỹỹh: Sahõnh hẽ gawatsig hõm do pooj jé, takꞌëp da tanesaa ji hã. Sa hã hẽ hadꞌyyt hẽ rahyb nꞌaa newëë da ti noo gó. Rahyb nꞌaa hũũm magyys hẽ da sa ma. Sa daaj hẽ rajꞌaa etsë da. Sa hã hẽ rahꞌyy kasabꞌee da. Pꞌop Hagä Doo, ta wób na-ããj hẽ raky nꞌaa rejãã da. Sa yb, sa ỹỹn, dooh dꞌ raky dahé bä. Dooh dꞌ tawꞌããts hẽ tado sa hã ragadoo doo. Dooh da Pꞌop Hagä Do rawehëë bä. Dooh da rakamahä̃n péh. Maneban sa da hadoo do sa mo hajꞌaa. Ta wób da ranu merꞌoot, raky nꞌaa rejãã da. Dooh da sa hꞌyyb ramedug bä nesaa do hã. Dooh dꞌ ratꞌyyd mehĩĩn péh. Sahõnh hẽ da rarejãã rakarẽn doo da. Dooh dꞌ ragenaag bä baad hadoo doo. Baad raky kenäw né paawä, ta wób da raky nꞌaa herꞌoot sa majĩĩ hã. Daap hẽ ragado nyyh sa hꞌyyb tym. Sa daaj hẽ sa hã rabahajaa, sa hã. Rahꞌyy karẽn do rakamahä̃n da. Dooh da Pꞌop Hagä Do hã rakamahä̃n bä."
55,3,5,"Pꞌop Hagä Do karẽn do ramoo bok ji edoo né paawä, jꞌooj madäk doo me tii dꞌ rabadꞌoo. Pꞌop Hagä Do hejój raty nꞌaa gesꞌyyk. Dawëë kanä da ta ti hedoo do sa mahä̃nh."
55,3,6,"Ta ti rahꞌyyb wedii ragadoo hyb nꞌaa sa tób bä. Tii bä rahajaa rawedii ỹỹj wób hꞌyy gatemah doo, ta ti ỹỹj raky sũũt hyb nꞌaa raherꞌoot doo. Ta ti hedoo do ỹỹj hajõng sa hã nesaa doo, nesaa do jawén sa hꞌyyb tym bawät do hyb nꞌaa. Ta ti hedoo do ỹỹj ta tii dꞌ hadꞌyyt rakarẽn rama kametëëk, dooh paawä rahaja bä rahꞌyy kadawuung bä baad hadoo do ky nꞌaa hã."
55,3,8,"Ta ti hedoo doo ma matëg oow, baad hadoo do ky nꞌaa majĩĩ tii. Janes, Jãm häd enäh do hadoo tii, Mosees hã rahꞌyy kawapëën do paah. Baad nado wäd ta ti sa hꞌyyb tym. Dooh Pꞌop Hagä Do karẽn wäd ta tii, hehꞌäät ub nadoo do hyb nꞌaa ta hã rahꞌyy kaꞌeeh doo."
55,3,9,"Sahõnh hẽ rahꞌyy genäh da sa hã. Ti hyb nꞌaa dooh da rahũũm bä ta bahä̃nh. Pꞌooj ub habok do paa hadoo da, Janes, Jãm häd enäh do paah."
55,3,10,"Tawꞌããts hẽ ji ky dahé hadꞌyyt hẽ Pꞌop Hagä Do panyyg ji hã rama metëëk dooMahapäh né ti ỹ ma metëëk doo, nyy da ỹ bawät do baad ub, hꞌëëd hyb nꞌaa ỹ bawät. Mahapäh né ti nyy da ỹ hꞌyy kaꞌeeh Pꞌop Hagä Do hã, nyy da hꞌyyb jawyk doo gó ỹ bawäd wät, nyy da sahõnh hẽ ỹ kamahä̃n, nyy da hꞌyy ganajëë hõm doo me ỹ bawät ỹ rarejã né paawä. Mahapäh né hẽ nyy da ỹ rarejãã, nyy da ỹ bahoop do sa mooh. Mahapäh né hẽ ti nyy da ỹ rano nꞌaa masoo panang Ãn-Tijoka, Ikonijo, Ris häd enäh doo bä. Sahõnh hẽ ta ti ỹ ahoop do mahä̃nh, ỹ rarejãã do mahä̃nh ỹ Pꞌop Hagä Do edꞌëëp."
55,3,12,"Sahõnh hẽ Pꞌop Hagä Do karẽn doo da hawät do karẽn doo, Kristo Jesus karapee rabahadoo do hyb nꞌaa, rarejãã né da."
55,3,13,"Nanäng ky nesaa doo, jꞌooj madäk doo me ky kenꞌyym doo, ti bahä̃nh däg da sa hã nesaa doo. Rawedii da ta wób, ta ti rawedii na-ããj né da sa hã."
55,3,14,"Õm kä, baad maky dahé hadꞌyyt hẽ ỹ karẽn, a hã rama metëëk do paa hã. Mahapäh né ti baad a hã mama kametëëk do paah, baad mabahapäh hyb nꞌaa õm ma metëëk do paah. Õm karapee noo gó õm rama metꞌëëg wät takꞌëp hanäm do Pꞌop Hagä Do kyy kerih doo. Ta ti õm tahꞌyy ganꞌyyh, mabahapäh hyb nꞌaa nyy da õm Pꞌop Hagä Do bedꞌëëp Kristo Jesus hã mahꞌyy kaꞌeeh do hyb nꞌaa."
55,3,16,"Sahõnh hẽ Pꞌop Hagä Do kyy kerih doo, Pꞌop Hagä Do né hẽ ti hanoo. Pꞌop Hagä Do né hẽ ti hꞌyy ganꞌyyh raberih hyb nꞌaa. Ta tii hã baad ub panyyg hanäm do ji metëëk. Ta tii hã ji metëëh ta wób sa hã resõõts hõm doo. Ta tii hã ji ma metëëk ny hadoo do ji eréd hõm doo. Ta tii hã ji metëëh nyy da Pꞌop Hagä Do karẽn doo da ji bawät."
55,3,17,"Ti hyb nꞌaa kä, ramaa newë bä, raky dahé bä, baad né hẽ Pꞌop Hagä Do karapee rabahajaa ramoo boo bä sahõnh hẽ baad hadoo do Pꞌop Hagä Do karẽn doo."
55,4,1,"Kristo Jesus matëëh bä kä taky nꞌaa etyy da sahõnh hẽ badäk hahỹỹ hã habong doo, hedëp doo, dejëp do na-ããj hẽ. Ti awät do hyb nꞌaa, tadu doo do hyb nꞌaa tabagꞌããs doo, Pꞌop Hagä Do matym gó, Kristo Jesus matym gó na-ããj hẽ õm ỹ mejũũ hahỹỹh: Maherꞌood panyyg hanäm do sahõnh hẽ sa hã. Maherꞌood sa hã rakarẽn bä ramaa newë bä, rakanarẽn bä na-ããj né hẽ. Maky geä̃m sa hã baad ranaboo bä. Manabuuj gedo baad nadoo do moo bok doo. Mahꞌyyb tsebé sa hã, baad hadoo do ramoo bok hyb nꞌaa. Tawꞌããts hẽ hꞌyyb jawyg gó mama metꞌëëg sa hã. Tii dꞌ ỹ wén karẽn mabadꞌoo, ti awät do hyb nꞌaa ti noo gó dooh rakarẽn bä ramaa newë bä panyyg hehꞌäät ub do hã ma kamahetëk doo. Resoos da sa ma matëg nꞌaa, ragenꞌaak do rama metëëk hyb nꞌaa sa hã. Tii da rawén dꞌoo, rahꞌyy karẽn doo da rababok do hyb nꞌaa. Raty nꞌaa gesꞌyyk da baad hadoo do ky nꞌaa. Ramaa newë däg kän da panyyg daap menyyh doo."
55,4,5,"Õm kä, baad menyyw hadꞌyyt hẽ a hꞌyyb tym kä. Magado Jesus hyb nꞌaa ji ahoop do sa mo hajꞌaa, ji ahoop do ji raky nꞌaa rejãã doo. Maherꞌood Jesus ky nꞌaa hanäm do ta wób sa hã. Baad mamoo wäd. Magawatsiig hõm sahõnh hẽ, a hã Pꞌop Hagä Do anoo do mamoo wät do panꞌaa."
55,4,6,"Tii dꞌ ỹ wén karẽn mabadꞌoo, edaa däk do hyb nꞌaa ỹ radajꞌëëp. Pꞌop Hagä Do hã ỹ kanꞌoo däk ỹ dajëp bä."
55,4,7,"Takꞌëp wajaah doo, tsyym kasꞌỹỹ do hadoo paa ỹỹh. Takꞌëp ỹ moo wäd wät Jesus ky nꞌaa ỹ herꞌoot do hã. Ỹ haja däk hã ỹ Pꞌop Hagä Do karẽn doo. Tsyym kasꞌỹỹ doo, wajaah do kajaa do hadoo ỹỹh. Dooh paa hëp ỹ ỹ eréd bä Jesus hã ỹ hꞌyy kaꞌeeh doo. Hỹ jawén, pꞌaa hẽnh Jesus bahyng bä, ỹ gadoo da ỹ moo wät do säm, Pꞌop Hagä Do karẽn doo da ỹ moo wäd wät do säm. Jesus Kristo, baad hadꞌop doo, nesꞌõõs doo me sahõnh hẽ sa hã ky nꞌaa etyy doo, anoo da hã ỹ tii. Hã ỹ hadꞌyyt nado tabanoo. Tanoo né da ta hã baad gadꞌaa do sa hã na-ããj né hẽ."
55,4,9,"Tsimoot hã Paw-Ro maherꞌoot nyy dꞌ rabadꞌoo ta hã ky nꞌaa hahỹỹhỸ karẽn paawä nayyw hẽ mabana wë ỹỹ,"
55,4,10,"Demas ỹ teréd wät do hyb nꞌaa. Badäk hahỹỹ hã habong do Pꞌop Hagä Do hã hꞌyy kanaꞌeeh do rahꞌyyb padëëk do hã tahꞌyyb däg däk, takamahä̃n kän, ỹ tawén eréd hõm. Tesaronika hẽnh tabahõm. Ër hỹỹj hadoo do Keresẽn häd näng do ahõm Garata häd näng do häj nꞌaa hẽnh. Tiit ahõm Dar-Masija hẽnh. Jããm né Rukas haym hata ỹỹ. Mabana bä da, ỹ karẽn mamana a sii Maah-Ko. Ỹ karẽn ỹ tamoo masa. Tikiko ỹ mejõ hõm Epeso panang hẽnh tabahõm hyb nꞌaa, tꞌĩĩ hẽnh tamasa hyb nꞌaa."
55,4,13,"Mabana bä da mamana a sii saror ỹ hebaan doo, ajꞌyy Kar-Pos häd näng do wë ỹ eréd däk doo, panang Torowas häd näng doo bä. Mamana na-ããj hẽ ma kahé bäh kerih doo, kapꞌõõj däk doo. Mamana na-ããj hẽ ta byyh sꞌëëb ta hã kerih do na-ããj né hẽ. Ta ti né takꞌëp ỹ karẽn up doo."
55,4,14,"Aresãn, sapaar sꞌëëb moo hewꞌëët doo, hajõng nesaa do tamoo wät hã ỹỹ. Takꞌëp Hyb Nꞌaa Jawyk Do ky nꞌaa etyy da tii. Baad mamatakä õm Aresãn narejãã hyb nꞌaa. Takꞌëp né hẽ tahyb nꞌaa wareem Jesus ky nꞌaa ër herꞌoot do hã. Ër herꞌoot do majĩĩ né tii."
55,4,16,"Jããm né hẽ pooj jé hã ỹ rakamajꞌĩĩ do ky nꞌaa ỹ herꞌoot noo gó, tabadꞌop hẽ ỹ rahadaa hõm ỹ raky masa hyb nꞌaa paawä. Ỹ karẽn Pꞌop Hagä Do mabaan hõm ti ỹ ramanasa doo."
55,4,17,"Ỹ né paawä neheda sa hã, Pꞌop Hagä Do ti ỹ tahada, ỹ tahꞌyyb hejꞌoonh. Ti hyb nꞌaa, sahõnh hẽ Jesus ky nꞌaa ỹ hajaa ỹ herꞌoot sahõnh hẽ Judah buuj nadoo do sa hã. Ỹ Pꞌop Hagä Do edꞌëëp ỹ radajëëb mahä̃nh."
55,4,18,Takꞌëp Hyb Nꞌaa Jawyk Do ỹ tedꞌëëp da sahõnh hẽ nesaa do mahä̃nh. Hꞌyyb nyyw gó ỹ tamahũũm da hỹ pong jé tabagꞌããs bä. Tawꞌããts hẽ Pꞌop Hagä Do ji jꞌaa etsëë hadꞌyyt hẽ. Ỹỹ. Tii dꞌ né hẽ. Tawꞌããts hẽ.
55,4,19,"Mamaherꞌood Pisiir, ta patug Akira daheeh, ỹ hyb nꞌaa esee sa hã. Mamaherꞌood na-ããj hẽ Onesip, ta tób yt hajꞌeenh do na-ããj né hẽ, ỹ hyb nꞌaa esee sa hã."
55,4,20,"Eras baym Korĩn bä. Toropimo ỹ eréd sooh panang Mirét häd näng doo bä, nahëë näng do hyb nꞌaa."
55,4,21,"Ỹ karẽn mahyb nꞌaa bawaad tabahahëëm do pooj jé makajaa hyb nꞌaa babä. Ajyy Ew-buh, Pudẽn, Rĩĩn häd enäh doo, ỹỹnh Karaw-Dija häd näng doo, hajõk ta wób Jesus hã hꞌyy kaꞌeeh do na-ããj hẽ, õm mä rahyb nꞌaa esee."
55,4,22,Takꞌëp Hyb Nꞌaa Jawyk Do hã ỹ ky nꞌaa etsẽẽ a hꞌyyb tym gó tabawäd hadꞌyyt hẽ hyb nꞌaa. Ỹ karẽn Pꞌop Hagä Do ky enyym sahõnh hẽ bë hã. Jããm hẽ kä.
56,1,1,"Tiit hã Paw-Ro ma erih do hahỹỹhỸ Paw-Ro, Pꞌop Hagä Do karom seeh, Jesus Kristo mejũũ do see ỹ ti hỹỹh. Ỹ Jesus mejũũ ỹ masa Pꞌop Hagä Do asëëw bong doo, baad ta hã rahꞌyy kaꞌeeh hyb nꞌaa, baad hadoo do ky nꞌaa Pꞌop Hagä Do karẽn doo da ji bawät hanoo doo, rabahapäh hyb nꞌaa. Ta hã rahꞌyy kaꞌeeh do hyb nꞌaa, baad hadoo do ky nꞌaa rabahapäh do hyb nꞌaa, Pꞌop Hagä Do wë sa hꞌyyb tym nadajëp do ragada. Sahõnh hẽ tadu dahäng do pooj jé Pꞌop Hagä Doo, wanadii doo, taky nꞌaa eno däk paa ji hꞌyyb tym hawäd hadꞌyyt do ta wë. Hỹỹ kä, tahꞌyyb däng do noo gó, ỹ berꞌoot do hã Pꞌop Hagä Do metëëh nanäng taky däng do paah. Pꞌop Hagä Doo, ër hꞌyyb tym dëëb hꞌyyb däng hã ỹỹ, ỹ tamejũũ, ta ky däng do ỹ baherꞌoot hyb nꞌaa, ỹ wén metëëk ta wób sa hã. Ỹ ky nꞌaa edëng õm Tiit, nemon ỹỹ Jesus hã mahꞌyy kaꞌeeh do hyb nꞌaa tah ỹ hado däk doo. Ỹ karẽn Pꞌop Hagä Do ër Yb, Kristo Jesus ër hꞌyyb tym dëëb na-ããj hẽ ky enꞌyym a hã. Ỹ karẽn baad õm rahꞌyyb nꞌyym. Series,  Series,  Series, "
56,1,5,"Jesus hã hꞌyy kaꞌeeh do sa wahë nꞌaa ji asëëw hõm do ky nꞌaa hahỹỹhÕm ỹ eréd gëët tsyt dëëg hã Keret häd näng doo bä, baad nadoo do Jesus hã hꞌyy kaꞌeeh do mahang hanäng do mabenäm hyb nꞌaa, tsyt dëëg bä hanäng do panang bä Jesus hã hꞌyy kaꞌeeh do sa wahë nꞌaa mabasëëw hõm hyb nꞌaa õm ỹ mejũũ do paa hadoo da."
56,1,6,"Jããm hẽ masëëw baad tawäd bä. Tawꞌããts hẽ dooh rahapäh pé ta hã baad nadoo doo. Tawꞌããts hẽ sét ub ta ỹỹm Jesus hã hꞌyy kaꞌeeh do wahë nꞌaa hã. Tawꞌããts hẽ dooh ta ỹỹm tawadꞌii bä ỹỹnh see sii. Ta taah kä, tawꞌããts hẽ Jesus hã rahꞌyy kaꞌeeh. Tawꞌããts hẽ dooh ta taah raky nꞌaa etsä bä nu meby nꞌaa näng do hã. Tawꞌããts hẽ Jesus hã hꞌyy kaꞌeeh do wahë nꞌaa taah ky dahꞌeeh do sa yb hã."
56,1,7,"Pꞌop Hagä Do wë Jesus hã hꞌyy kaꞌeeh do sa hagã nꞌaa moo wät do hyb nꞌaa, tawꞌããts hẽ baad ub hadꞌyyt hẽ tabawät, dooh rahapäh pé ta hã baad nadoo doo. Tawꞌããts hẽ dooh hꞌyy kasabꞌee do tado bä tii. Tawꞌããts hẽ dooh kawajꞌããn yb tado bä. Tawꞌããts hẽ dooh jarakë hedoo do heëëk do tado bä. Tawꞌããts hẽ dooh kahepꞌuuk do tado bä. Tawꞌããts hẽ dooh dajẽẽr jawén hawät do tado bä."
56,1,8,Tawꞌããts hẽ baad tagadoo ta wób ta tób bä. Tawꞌããts hẽ baad hadoo do kamahä̃n do tii. Tawꞌããts hẽ kaja hẽ denaa hẽ ta hꞌyyb tamahũũm tabawät do hã. Tawꞌããts hẽ baad hawät do ti ta wób sa wë. Tawꞌããts hẽ tsyt hẽ Pꞌop Hagä Do wë tabawäd hadꞌyyt hẽ. Tawꞌããts hẽ tahꞌyy kebꞌaah nesaa do hã.
56,1,9,"Tawꞌããts hẽ Jesus ky nꞌaa ër ma metëëk do baad taky daheeh, tabahajaa hyb nꞌaa baad hadoo do ky nꞌaa tama metëëk ta wób sa hã, tabahajaa hyb nꞌaa tahꞌyyb enꞌyym sa hã, raky daheeh hyb nꞌaa ky nꞌaa hehꞌäät ub do ky nꞌaa, tabahajaa hyb nꞌaa ky nꞌaa hehꞌäät do majĩĩ hã tametëëh resꞌõõs doo."
56,1,10,"Tii da ỹ wén erih, hajõk rahꞌyy kawereem däk do hyb nꞌaa hehꞌäät ub do ky nꞌaa hã. Daap hadoo do rama metꞌëëg kän, ta wób rawedii. Ta ti hedoo do sa mahang hajõk ji hã ramejũũ Judah buuj ky nꞌaa jawꞌyyk do mejũũ doo da ji bawät. Tawꞌããts hẽ ji ky meduuk ta ti hedoo doo. Ji wén meduuk, Jesus hã hꞌyy kaꞌeeh do wób, sa panaa hẽ, raky dahé kän do hyb nꞌaa nanäng ma matëg oow panyyg, baad rawén ky nadahé wät baad hadoo do ky nꞌaa hã. Dajẽẽr ragahëën do hyb nꞌaa né hẽ ta ti rama metëëk, nu meby nꞌaa nyy né paawä dajẽẽr ji gahëën bä ta hyb nꞌaa."
56,1,12,"Hahỹỹ da tsyt dëëg hã Keret häd näng do buuj seeh, noo ese do herꞌoot paa Keret buuj sa ky nꞌaa: “Noo kanesa hadꞌyyt hẽ Keret buuj”, näng mäh. “Tabanesꞌaa hedoo. Moo nehõj, tsyym nehõj, hꞌyyb nehõj. Ta bahä̃nh hawꞌaa doo”, näng mä ta kyyh."
56,1,13,"Te hub né hẽ Keret buuj sa ky nꞌaa taherꞌoot do paah. Ti hyb nꞌaa manabuuj gedo Keret buuj Jesus hã hꞌyy kaꞌeeh do daap hadoo do ky dahꞌeeh doo, baad raky daheeh hyb nꞌaa baad hadoo do ky nꞌaa, raberéd hõm hyb nꞌaa Judah buuj panyyg ub hadoo doo, noo kanesa doo. Mamejõ reréd hõm hyb nꞌaa ajyy baad hadoo do ky nꞌaa ty nꞌaa gesꞌyyk do sa hã mejũũ doo."
56,1,15,"Baad tado bä ji hꞌyyb tym Pꞌop Hagä Do matym gó, baad däg sahõnh hẽ ji hã. Hꞌyyb tym nasaa do hanäng do hã, Kristo Jesus hã hꞌyy kanaꞌeeh do hã, sahõnh hẽ nesaa däg ta hã. Baad nado wäd ti sa hꞌyyb. Nesaa do rahyb nꞌaa newë hadꞌyyt hẽ. Dooh rahꞌyy kamedug wäd bä nesaa do hã, baad nado wäd do hyb nꞌaa sa hꞌyyb tym."
56,1,16,"Pꞌop Hagä Do rahapëë né paawä mꞌ, sa nooh, ramoo bok do hã daap ramenyyh ji bahapäh. Takꞌëp nesaa do ta ti Pꞌop Hagä Do matym gó. Ti hyb nꞌaa Pꞌop Hagä Do ganenꞌaak. Dooh raky dahé bä Pꞌop Hagä Do kyyh. Tabadꞌop hẽ baad hadoo do rahajaa pé ramoo boo bä."
56,2,1,"Baad hadoo do ky nꞌaa ji tama metëëk doo da ji bawät do ky nꞌaa hahỹỹhÕm kä, tawꞌããts hẽ baad hadoo do ky nꞌaa hana do mama metꞌëëg Jesus hã hꞌyy kaꞌeeh do sa hã."
56,2,2,"Ajyy wehëh hedo padëëk do sa hã mama metꞌëëg, kaja hẽ denaa hẽ sa hꞌyyb ramahũũm hyb nꞌaa. Mama metꞌëëg sa hã, baad rababok hyb nꞌaa, sa hã ta wób rawehꞌëëh hyb nꞌaa. Mama metꞌëëg sa hã, rahꞌyy kebꞌaah hyb nꞌaa nesaa do hã. Mamaherꞌood sa hã, baad ub Pꞌop Hagä Do hã rahꞌyy kaꞌeeh hyb nꞌaa, ky nꞌaa hanäm do baad ub raky daheeh hyb nꞌaa. Mamaherꞌood sa hã, ta wób rakamahä̃n hyb nꞌaa baad ub. Mamaherꞌood sa hã, rahꞌyy ganejë hõm hyb nꞌaa Pꞌop Hagä Do karẽn doo da ji bawät do hã."
56,2,3,"Ti hadoo ỹỹj wehëh hedo padëëk do sa hã kä. Mamaherꞌood, Pꞌop Hagä Do karẽn up doo da rababok hyb nꞌaa, Pꞌop Hagä Do hã hadꞌyyt hẽ rahꞌyyb padëëk hyb nꞌaa na-ããj né hẽ. Mamaherꞌood sa hã, ta wób ranu manerꞌoot hyb nꞌaa. Mamaherꞌood sa hã, jarakë hedoo do noo ranahadoo hyb nꞌaa. Tawꞌããts hẽ baad hadoo do ti rametëëk. Tii bä kä rahajaa rama metꞌëëg bä kä ỹỹj wanehëh nä doo kä, sa patug, sa taah rakamahä̃n hyb nꞌaa,"
56,2,5,"sa hꞌyyb ramesoo hyb nꞌaa baad nadoo do ji hꞌyyb karẽn do jawén ranabok hyb nꞌaa, baad rakanꞌyyh baad hadoo do hã rababok hyb nꞌaa, baad ramoo bok hyb nꞌaa sa tób bä, raky enꞌyym hyb nꞌaa, sa patug raky daheeh hyb nꞌaa na-ããj né hẽ. Tawꞌããts hẽ tii da ỹỹj wanehëh nä do rabadꞌoo, sa hyb nꞌaa Pꞌop Hagä Do ky nꞌaa ta wób raky nꞌaa narejãã hyb nꞌaa."
56,2,6,"Hỹỹ kä, ajyy wanehëh nä do hã kä. Takꞌëp péj mamaherꞌood sa hã, sa hꞌyyb ramesoo hyb nꞌaa ji hꞌyyb karẽn do jawén ranabok hyb nꞌaa."
56,2,7,"Õm kä tii, tawꞌããts hẽ baad hadoo do mamoo wäd hadꞌyyt hẽ, a hã ta wób rahegãã bä, mabawät doo da rakarẽn rababok hyb nꞌaa. Mama metꞌëëg Pꞌop Hagä Do ky nꞌaa tꞌõp madäk doo me, jꞌooj madäk doo me nado. Maky nꞌaa manesuj manä Pꞌop Hagä Do ky nꞌaa mametꞌëëg bä."
56,2,8,"Baad mama metꞌëëg baad hadoo do ky nꞌaa, raky nasëm hyb nꞌaa õm, a majĩĩ hedoo do ranu mebyng hyb nꞌaa ranawꞌyyt do hyb nꞌaa baad nadoo do ër ky nꞌaa."
56,2,9,"Mamaherꞌood sa karom kanepꞌaak do sa hã, sa kariw nꞌaa raky dahé hadꞌyyt hẽ hyb nꞌaa sahõnh hã. Mamaherꞌood sa hã, sa kariw nꞌaa rahꞌyyb enꞌyym hyb nꞌaa. Mamaherꞌood sa hã, raky ganadoo hyb nꞌaa sa kariw nꞌaa."
56,2,10,"Mamaherꞌood sa hã ranetsꞌëëk hyb nꞌaa sa kariw nꞌaa ma. Tawꞌããts hẽ baad ub rababoo hadꞌyyt hẽ, sa kariw nꞌaa rahꞌyy ganenäh hyb nꞌaa sa hã. Tii bä, sahõnh hẽ baad ramoo bok do hyb nꞌaa, baad ub ta wób rabaherꞌoot da Pꞌop Hagä Doo, ër hꞌyyb tym dëëb ky nꞌaa hã."
56,2,11,"Ta ti ỹ wén erih, takꞌëp Pꞌop Hagä Do ky enyym ji hã tametëëh, nesꞌaa né hẽ paawä ji. Ti hyb nꞌaa, sahõnh hẽ badäk hahỹỹ bä habong do ta hã hꞌyy kaꞌeeh do tabedꞌëëp nesaa do mahä̃nh, hỹ pong jé ta pa rababok hyb nꞌaa."
56,2,12,"Ji hã takꞌëp Pꞌop Hagä Do ky enyym do hã, ji tametëëk ji moo nawäd wät hyb nꞌaa Pꞌop Hagä Do ganenꞌaak doo. Ji tametëëk badäk hahỹỹ hã habong do Pꞌop Hagä Do hã hꞌyy kanaꞌeeh do hꞌyyb karẽn do ji beréd hõm hyb nꞌaa. Ji tametëëk ji hꞌyyb ji mesoo ji hꞌyyb karẽn do jawén ji nawät hyb nꞌaa, baad hadoo do ji moo wät hyb nꞌaa, Pꞌop Hagä Do karẽn do hã ji hꞌyyb däk hyb nꞌaa na-ããj né hẽ badäk hahỹỹ hã ji bawät nä bä. Tii da ër babok, baad ër gada do hyb nꞌaa Jesus Kristo ta bag takꞌëp gabarëëh do mahang pꞌaa hẽnh takasee doo. Pꞌop Hagä Do Sahõnh Hẽ Hajꞌap Doo, ji hꞌyyb tym dëëb né tii."
56,2,14,"Ta daaj hẽ takanꞌoo däk dajëb hã ër hyb nꞌaa, sahõnh hẽ nesaa do mahä̃nh ër tabedꞌëëp hyb nꞌaa, nesaa do ër hꞌyyb tym gó hanäng do tabawug hõm hyb nꞌaa, ta karapee baad hadoo do moo bok do karẽn do ër bahado däk hyb nꞌaa."
56,2,15,Tawꞌããts hẽ ky nꞌaa jawyk doo me mama metꞌëëg ta ti õm ỹ ma erih doo. Takꞌëp péj mamaherꞌood sa hã raky daheeh hyb nꞌaa mama metëëk doo. Manabuuj gedo nabuj kehꞌũũm doo. Manꞌoo õm raty nꞌaa gesyyg manäh!
56,3,1,"Baad hadoo do ji moo wät do ky nꞌaa hahỹỹhMaherꞌood Jesus hã hꞌyy kaꞌeeh do sa hã, rawehꞌëëh hyb nꞌaa sa häj nꞌaa wahë nꞌaa, ta wób hagã nꞌaa hedoo do na-ããj né hẽ. Maherꞌood sa hã, raky daheeh hyb nꞌaa ramejũũ doo. Mamaherꞌood sa hã, moo hahũũnh doo gó ramoo boo hadꞌyyt hẽ hyb nꞌaa baad hadoo doo."
56,3,2,"Maherꞌood sa hã, sa da hadoo do raky nꞌaa narejãã hyb nꞌaa. Maherꞌood sa hã, rakawanejãn hyb nꞌaa ta wób sa wë. Tawꞌããts hẽ raky enꞌyym ta wób sa wë. Tawꞌããts hẽ baad raky nꞌaa enꞌyym ta wób sahõnh hẽ rahꞌyy kanasabꞌee doo gó."
56,3,3,"Pꞌooj ub, Jesus ër nahapäh nä noo gó, ër na-ããj hẽ dooh paa ër hꞌyy genä bä. Dooh paa ër ky daheeh péh. Ër paa ta wób rawedii. Dooh paa ër haja bä ër eréd bä nesaa do ji hꞌyy karẽn doo, tawꞌããts hẽ ër edꞌoo do paa ër hã. Nesaa do hadꞌyyt paa ër ehat. Ta wób paa ër hyb nꞌaa jewës. Ër hyb nꞌaa geꞌẽẽnh paa ta wób. Tii dꞌ paa rabadꞌoo ẽnh ër hã."
56,3,4,"Tii bä kä, ji takamahä̃n doo, ji wë taky enyym do na-ããj hẽ Pꞌop Hagä Do ër hꞌyyb tym dëëb metëëh bä kä, ër tabedëëb wät nesaa do mahä̃nh. Baad hadoo do ër moo bok do jawén nado ër tabedëëb wät. Ër tatꞌyyd mehĩĩn do hyb nꞌaa ër tabedëëb wät. Hahỹỹ da ër tabedëëb wät: Nesaa do ër hꞌyyb tym gó hanäng do tabawug hõm. Pꞌaa hẽnh ër henäng do hadoo tanꞌoo bä ër hꞌyyb tym. Papuuj hado däk ër babok tanꞌoo bä. Ta Sahee hejój me tii dꞌ tabadꞌoo ër hã. Ky nꞌaa etsëëh Pꞌop Hagä Doo. Baad tabanoo ta Sahee ër hꞌyyb tym gó, Jesus Kristo ër hꞌyyb tym dëëb hyb nꞌaa. Series, "
56,3,7,"Baad ër bahado däk ta matym gó Pꞌop Hagä Do anꞌoo bä, taky enyym do hyb nꞌaa ër wë, nesꞌaa né paawä ëër. Ta Sahee tabanoo ër hã, ta taah ër bahadoo hyb nꞌaa kä. Edëb hadꞌyyt do ër gadoo da hỹỹ kä, baad ër bahapäh."
56,3,8,"Te hub né hẽ ta ti ỹ herꞌoot doo. Ti hyb nꞌaa, ỹ karẽn baad hadꞌyyt hẽ mametꞌëëg ta ti ỹ herꞌoot doo, baad hadoo do Pꞌop Hagä Do hã hꞌyy kaꞌeeh do ramoo boo hadꞌyyt hyb nꞌaa. Baad né hẽ ta ti kametëëk do ky nꞌaa sahõnh hẽ badäk hahỹỹ hã habong do sa hã."
56,3,9,"Ta sꞌee hẽnh ma metꞌëëk do sa ky nꞌaa hahỹỹhÕm kä tii, mamaa newë manä daap kaherꞌoot do Judah buuj wahë makũ sa häd ketsén do hã. Awäd manä Mosees ky nꞌaa jawꞌyyk do pꞌãã ky kedꞌaak do sa mahang, kawajꞌããn gó ky kedꞌaak do sa mahang. Daap ti ta tii. Ji hã masa do nado tii. Ti hyb nꞌaa, mamaa newë manäh, awäd manä sa mahang, ỹ wén näng."
56,3,10,"Tawꞌããts hẽ pawóp nuu me da maky meduuk jé daap rama metëëk doo me séd hꞌyyb nehedo boo ranꞌoo bä Jesus hã hꞌyy kaꞌeeh doo. Õm raky nadahé nä bä, dawëë kanä da sa mahä̃nh.Ta ti hedoo doo, dooh ji anꞌoo bä ta wób rama metꞌëëg bä. Dawëë ji kanꞌyyh sa mahä̃nh."
56,3,11,Ta ti hedoo do rahꞌyy kawereem kän baad hadoo do ky nꞌaa hã. Mahapäh né hẽ tii. Nesaa do hadꞌyyt hẽ sa hã. Sa daaj hẽ raky nꞌaa ketyy nesaa do hã. Dooh baad rado bä Pꞌop Hagä Do matym gó.
56,3,12,"Tiit hã Paw-Ro kedëë hõm do ky nꞌaa hahỹỹhỸ mejũũ da Aretemas häd näng do a wë. Aretemas ỹ manejõ bä, ỹ mejũũ da Tikiko. A wë takajaa bä, ỹ karẽn, tahaja bä, nayyw hẽ mabana wë ỹỹ, Nikoporis häd näng doo bä. Tꞌĩĩ hẽnh ỹ hꞌyyb däng ỹ bahõm, tabahahëëm do noo gó ỹ tabës hyb nꞌaa tii bä. Senas häd näng do hã kä, ky nꞌaa jawꞌyyk do baad hapäh doo, Aporos daheeh ratsyym kasog bä tii bꞌ naa, ỹ karẽn baad mamasaa sa hã mahajaa doo me. Manꞌoo sa hã rabatsëk do waa nꞌaa hedoo doo."
56,3,14,"Õm hadꞌyyt hẽ nado masa. Tawꞌããts hẽ ër wakããn, Jesus hã hꞌyy kaꞌeeh do na-ããj hẽ rama kametëëk baad hadoo do ramoo bok ramasa hyb nꞌaa bedoh do sa wë. Tawꞌããts hẽ tii dꞌ ji badꞌoo daap ji aboo mahä̃nh."
56,3,15,"Sahõnh hẽ pa ỹ habok do õm mä rahyb nꞌaa esee. Mamaherꞌood sahõnh hẽ kamahä̃n do ãã hã, ër wakããn Jesus hã hꞌyy kaꞌeeh doo, ỹ hyb nꞌaa esee sa hã. Ỹ karẽn Pꞌop Hagä Do ky enyym sahõnh hẽ bë hã. Jããm hẽ kä."
57,1,1,"Piremon hã Paw-Ro ma erih do hahỹỹhỸ Paw-Ro, Kristo Jesus hyb nꞌaa radawäts gëët doo, ër hỹỹj hadoo do Tsimoot häd näng do daheeh õm ãã edëng Piremon, ãã najiis, ãã nemuun Jesus sii moo wät doo. Ãã edëng na-ããj hẽ Jesus hã hꞌyy kaꞌeeh do a tób bä kahetꞌaa doo,Ta tób bä rawén kahetꞌaa, Jesus rahyb nꞌaa esee do hyb nꞌaa. ër ä̃nh hadoo do Apija häd näng do na-ããj hẽ, ajꞌyy Akipo häd näng do na-ããj hẽ baad ãã nemuun Jesus wë moo wät doo."
57,1,4,"Piremon, õm ỹ ky nꞌaa etsẽẽ bä, ỹ tsebee hadꞌyyt hẽ Pꞌop Hagä Do ỹ hꞌyy kahaꞌeeh do wë. Ỹ tsebé, Pꞌop Hagä Do karapee makamahä̃n ỹ ky nꞌaa napäh do hyb nꞌaa, Jesus ër wahë nꞌaa hã mahꞌyy kae hadꞌyyt hẽ ỹ ky nꞌaa napäh do hyb nꞌaa na-ããj hẽ."
57,1,6,"Ỹ ky nꞌaa etsẽẽ õm, Jesus hã mahꞌyy kaꞌeeh do hyb nꞌaa baad mabetsëh hadꞌyyt hyb nꞌaa sa hã, baad mabahapäh do hyb nꞌaa sahõnh hẽ baad hadoo do Kristo hyb nꞌaa Pꞌop Hagä Do ër hã tanoo doo.Hahỹỹ da na-ããj hẽ ji hajaa ji erii bä tëg nadꞌëëd is do 6: “Ỹ ky nꞌaa etsẽẽ õm, ta wób hã mamaherꞌoot hyb nꞌaa Jesus hã ji hꞌyy kaꞌeeh do ky nꞌaa, baad mabahapäh hyb nꞌaa sahõnh hẽ baad hadoo do Kristo hyb nꞌaa ër hã Pꞌop Hagä Do anꞌoo däk doo.”"
57,1,7,"Takꞌëp ỹ hꞌyy gadajaa kän, takꞌëp ỹ hꞌyyb tsebee kän wakãn ỹỹ, Pꞌop Hagä Do karapee mahꞌyyb tsebꞌee do hyb nꞌaa."
57,1,8,"Ti hyb nꞌaa ỹ eaanh a hã mamoo wät hyb nꞌaa hahỹ a hã ỹ ky nꞌaa etsẽẽ doo. Ỹ karẽn bä paawä, ỹ mejũũ paawä õm, Kristo mejũũ do ỹ bahadoo do hyb nꞌaa. Ti hadoo né hẽ, dooh ỹ karẽn bä õm ỹ mejõ bä. Õm ỹ kamahä̃n do hyb nꞌaa ỹ eaaj ub a hã. Ỹ Paw-Ro, ỹ wahꞌëë däg kä, Kristo Jesus hyb nꞌaa radawäts gëët doo, ỹ etsẽẽ a hã, baad magado Onesĩm pꞌaa hẽnh a wë takajaa bä.Piremon karom ti Onesĩm, kejën hõm do ta mahä̃nh. Tah ỹ hado däk tii, Jesus hã tahꞌyy kae däk do hyb nꞌaa, Jesus ky nꞌaa ỹ baherꞌoot do hyb nꞌaa ta hã ỹ radawëës doo gó."
57,1,11,Pꞌooj ub dooh baad ub Onesĩm moo wäd bä a wë. Hỹỹ kä baad tamoo wät da a wë. Baad tamoo wät wë ỹ na-ããj né hẽ.
57,1,12,"Ỹ mejõ nä a wë pꞌaa hẽnh. Takꞌëp ỹ kamahä̃n tii, hã ỹỹ ỹ kamahä̃n doo da."
57,1,13,"Tawꞌããts hẽ paawä tabaym pa ỹỹ, a jawén buuj ỹ tamasaa paawä babä, Jesus hyb nꞌaa ragadahewꞌëës doo gó ỹ agꞌëëd nuuj jé. Dooh ỹ karẽn bä pa ỹ a karom tayyw bä makanarẽn bä. Ỹ karẽn doo da nado. Makarẽn bä ti ỹ mamasa."
57,1,15,"Nepäh Pꞌop Hagä Do anꞌoo bä Onesĩm ahõm dó a mahä̃nh, a pa hadꞌyyt hẽ hỹỹ kä tabawät hyb nꞌaa."
57,1,16,"A karom hadꞌyyt hẽ nado wäd ta tii. A hỹỹj hado däk hỹỹ kä Jesus hã tahꞌyy kaꞌeeh do hyb nꞌaa. Ër wakããn, ër kamahä̃n do hado däk hỹỹ kä ti Onesĩm. Takꞌëp ỹ kamahä̃n né paawä, õm ta bahä̃nh da makamahä̃n. A karom makamahä̃n do hadꞌyyt hẽ nado. A wakꞌããn däg hỹỹ kä Jesus hã tahꞌyy kaꞌeeh do hyb nꞌaa."
57,1,17,"A hꞌyyb hata hadoo ỹ bahadoo bä a hã, tii bä ỹ karẽn paawä ỹ magadoo doo da né hẽ magado Onesĩm."
57,1,18,"Baad nadoo do a hã Onesĩm anꞌoo bä paah, ta kũũt nyy bä a wë, ỹ dꞌ hepꞌaak."
57,1,19,"Daj ỹ né hẽ ỹ berih hahỹ moh ỹỹ me, mabahapäh hyb nꞌaa ỹ erih do hã, ỹ epꞌaak né da tii. Ỹ epꞌaak né da, mahapäh né hẽ ti anäng a kũũt hadoo wë ỹỹ, Jesus hã mahꞌyy kae däk do hyb nꞌaa hëp ỹ nꞌaa."
57,1,20,"Ti hyb nꞌaa kä, Takꞌëp Hyb Nꞌaa Jawyk Do hyb nꞌaa ỹ karẽn paawä baad magado Onesĩm. Mahꞌyyb tsebé ỹỹh, hä̃j ỹ mabahadoo do hyb nꞌaa Kristo hã ër hꞌyy kaꞌeeh do hyb nꞌaa. Hahỹ ỹ wén erih, hã ỹỹ pé mamoo wät né hẽ da a hã ỹ etsẽẽ doo. Ỹ etsẽẽ do bahä̃nh né da manꞌoo bä ỹ hapäh."
57,1,22,"Sét hẽ ỹ etsẽẽ nä a hã: Ỹ karẽn paawä mabenäm a tób gawakõ see ỹ gagä péh. Ỹ gada da ỹ ranꞌoo bä ỹ bahõm ỹ radawäts gëët doo gó naa, Pꞌop Hagä Do hã bë ky nꞌaa etsẽẽ do hyb nꞌaa. Pꞌop Hagä Do maa napäh bë ky nꞌaa etsẽẽ doo."
57,1,23,"Epaparas, pa ỹ Kristo Jesus hyb nꞌaa radawäts gëët doo, õm tahyb nꞌaa esee mäh. Maah-Ko, Aris-Tako, Demas, Rukas nemon ỹỹ Jesus ky nꞌaa herꞌoot doo, õm rahyb nꞌaa esee mäh."
57,1,25,"Ỹ karẽn Jesus Kristo, Takꞌëp Hyb Nꞌaa Jawyk Do ky enyym bë hã. Jããm hẽ kä."
58,1,1,"Eber buuj hã kerih do hahỹỹhÃãs sa bahä̃nh Pꞌop Hagä Do Tꞌaah ky nꞌaa hahỹỹhPꞌooj ub, hajõõ nuu me ër wahë makũũhEber buuj sa wahë makũ tii. Ta wakããn tama erih do hyb nꞌaa, ër wahë makũũh tawén näng. Eber buuj sa uuh ti Judah buuj. hã Pꞌop Hagä Do maherꞌoot ta ky nꞌaa rod raherꞌoot do hã. Ta see hadoo tamaherꞌoot paah, ta see hadoo tamaherꞌoot ta see pé noo gó."
58,1,4,"Ããs sa bahä̃nh ti tanu gadäg kän, takꞌëp tahyb nꞌaa jawyg däk do hyb nꞌaa ããs sa bahä̃nh Pꞌop Hagä Do anꞌoo däk do hyb nꞌaa. Ããs sa bahä̃nh tawén hadoo, dooh “Tah ỹ õm. A yb ỹ hado däk naga hẽ”, Pꞌop Hagä Do anoo bä ããs sa hã. Dooh na-ããj hẽ ããs hã “Ỹ né da a Yb, õm kä Tah ỹỹ”,2  tanoo bä. Ta Tꞌaah hã ti tabaherꞌoot."
58,1,6,Ta kyy kerih do bód see hã hahỹỹ da Pꞌop Hagä Do kyyh badäk hahỹỹ hã ta Tꞌaah wahꞌëëh hadoo do tamejũũ noo gó:
58,1,7,Ããs ky nꞌaa hã kä hahỹỹ da Pꞌop Hagä Do kyyh:
58,1,8,Ta Tꞌaah ky nꞌaa hã kä hahỹỹ da Pꞌop Hagä Do kyyh:
58,1,10,"Hahỹỹ da na-ããj hẽ Pꞌop Hagä Do kyyh ta Tꞌaah ky nꞌaa hã:“Takꞌëp Hyb Nꞌaa Jawyk Doo,õm né ti sahõnh hẽ tadu dahäng noo gó badäk hahỹỹh,wë, papỹỹj, kamarab, sagõõh na-ããj hẽ pahuuj wät doo."
58,1,11,
58,1,13,Dooh noo gó ããs sa hã Pꞌop Hagä Do herꞌood bä:
58,1,14,"Ããs kä, sahee hedoo doo, Pꞌop Hagä Do mejũũ do moo bok do tii. Pꞌop Hagä Do mejũũ ramasa hyb nꞌaa ta jawén ta wë hedëp doo."
58,2,1,"Ti hyb nꞌaa kä, ããs sa bahä̃nh Jesus bahadoo do hyb nꞌaa, tawꞌããts hẽ ta bahä̃nh baad ub ër hyb nꞌaa matakëë ta ky nꞌaa hanäm do ër maa napäh do hã, ta sꞌee hẽnh, dawëë ta mahä̃nh ër hꞌyyb nawät hyb nꞌaa."
58,2,2,"Ky nꞌaa jawꞌyyk né hẽ Pꞌop Hagä Do kyyh pꞌooj ub ããs Mosees sa hã ratabꞌëës doo.Pꞌop Hagä Do ky nꞌaa jawꞌyyk do tii, pä gatsebak do hã kerih do paah. Sahõnh hẽ ta ti ky nadahꞌeeh doo, ty nꞌaa gesꞌyyk doo, raky nadaheeh do pénh né hẽ ragadoo paa baad nadoo do ta säm."
58,2,4,"Ër hã ramaherꞌoot noo gó, ta metëë nꞌaa me, meuj nꞌaa näng doo me, tapehuunh doo me na-ããj hẽ Pꞌop Hagä Do metä kän te hub né hẽ tii. Ta Sahee hã hana do ji hajaa doo, tahꞌyyb däng doo da ji hã tanoo doo, ta tii me na-ããj hẽ tametëëh ta tii."
58,2,5,"Ëër, ta wakããn bahadoo Jesus hado däk do ky nꞌaa hahỹỹhBë ỹ maherꞌoot hahỹỹh: Dooh ããs sa hã tado bä Pꞌop Hagä Do anꞌoo däk rabagꞌããs hyb nꞌaa ta ti papuuj hedoo do ta karapee rababok doo bä, ta jawén hawät doo, ta ky nꞌaa babä bë ỹ ma erih doo."
58,2,6,"Dooh ããs hã tanꞌoo bä ta ti rabagꞌããs. Ti anäng Pꞌop Hagä Do kyy kerih doo gó hahỹỹ da taherꞌoot doo:“Dooh its ti ajyy.Ti hadoo né hẽ sa hã mahyb nꞌaa esee, Pꞌop Hagä Doo.Dooh its badäk hahỹỹ hã habong doo.Ti hadoo né hẽ mahagꞌããs sa hã."
58,2,7,"Ti hadoo né hẽ, takꞌëp rahyb nꞌaa jewꞌyyk, takꞌëp rakawehëë däk manꞌoo bä."
58,2,8," näng mä ta kyyh.Sahõnh hã rabagꞌããs Pꞌop Hagä Do anꞌoo bä kä, dooh madꞌaak pé rabanagꞌããs péh. Tii dꞌ tahado né paawä, da hẽ dooh ër hapëë nä bä sahõnh hã rabagꞌããs."
58,2,9,"Ta ti nepä né paawä ër hã, ër hapäh Jesus, ta hã ta ti kerii däk do paa kaja däk doo. Ããs hyb nꞌaa jewyk do yd jé Jesus bahadoo dó Pꞌop Hagä Do anꞌoo bä paah, ji wë Pꞌop Hagä Do ky enyym do hyb nꞌaa sahõnh hẽ sa hyb nꞌaa tadajëp hyb nꞌaa. Hỹỹ kä, tahob wät do hyb nꞌaa paa dajëb, takꞌëp Jesus hyb nꞌaa jawyg däk, takꞌëp takawehëë däk."
58,2,10,"Tawꞌããts hẽ né hẽ Pꞌop Hagä Doo, sahõnh hẽ tahana doo, ta hyb nꞌaa sahõnh hẽ hawät doo, Jesus hã tabadꞌoo doo: Jesus ahoop do hyb nꞌaa baad hadꞌop Jesus wén hado kän tanꞌoo bä, hajõk badäk hahỹỹ hã habong do Pꞌop Hagä Do taah hedoo doo, ta sii ta bag takꞌëp gabarëëh do mahang rababoo padëëk hyb nꞌaa kä. Jesus sa hꞌyyb tym dëëb Pꞌop Hagä Do wë."
58,2,11,"Pꞌop Hagä Do hanaa né hẽ Jesus, tsyt hẽ Pꞌop Hagä Do wë ji bawäd däk hanoo doo. Ti hanaa na-ããj hẽ ji, tsyt hẽ Pꞌop Hagä Do wë haboo däk doo. Sét hanaa né hẽ ëër. Ti hyb nꞌaa dooh Jesus nu mebyy bä “wakãn haa” tanoo bä ër hã,"
58,2,12,hahỹỹ da ta Yb hã tabaherꞌoot noo gó:
58,2,13,"Hahỹỹ da na-ããj hẽ ta kyyh: “Ta hã da ỹ hꞌyy kasadä”, näng mäh. Tii bä ahõm nä ta kyyh: “Gëët hahỹ ỹỹ, karapé haa sa sii, hã ỹ Pꞌop Hagä Do anoo doo”, näng mäh."
58,2,14,"Ta karapee ramajyyw enäh do hyb nꞌaa, radab enäh do hyb nꞌaa, sa da hadoo Jesus bahado däk. Tii dꞌ tawén dꞌoo tadajëp doo me tagawatsiig hõm hyb nꞌaa Dijab,Gereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng pé ti Dijab. dajëb hejój wë näng doo,"
58,2,15,"ër tabedꞌëëp hyb nꞌaa kä ji dajëp ji jeỹỹm do mahä̃nh. Dajëb ji jeỹỹm do hyb nꞌaa, sa karom heꞌỹỹm doo gó habok do hadoo paa ër pꞌooj ub. Jesus ër tabedëëb wät hỹỹ kä, baad ub, neỹỹm doo gó ër babok hyb nꞌaa kä."
58,2,16,"Wyt ta maab hẽ: Ajꞌyy Jesus wén hado däk, Abaraãm panaa hedoo do tamasa hyb nꞌaa. Dooh ããs tamasa do hyb nꞌaa tado bä tii."
58,2,17,"Ta wakããn hedꞌop tawén hado däk, sa ky nꞌaa rod wahë nꞌaa hehꞌäät tabahadoo hyb nꞌaa Pꞌop Hagä Do wë, sa hã tꞌyyd mehĩĩn doo, Pꞌop Hagä Do wë baad hadꞌyyt hẽ moo wät doo. Sa da hadoo tabahado däk paah, tadajëp doo me nesaa do ër moo bok do tabado hõm hyb nꞌaa."
58,2,18,"Jesus ahob wät do hyb nꞌaa ta hã Dijab hꞌyyb tatuk noo gó, Jesus hajaa tamasaa bä ji, da hẽ Nesaa Do Yb hꞌyyb tatuk doo. Tahapäh nyy da ji tamasa."
58,3,1,"Mosees hyb nꞌaa jawyk do bahä̃nh Jesus hyb nꞌaa jawyk do ky nꞌaa hahỹỹhTi hyb nꞌaa wakãn haa hedoo doo, tsyt hẽ Pꞌop Hagä Do wë kasëëw bong doo, ta jawén, hỹ pong jé ta pa bë babok hyb nꞌaa, tawꞌããts hẽ Jesus hã bë hyb nꞌaa matakä. Pꞌop Hagä Do ky nꞌaa rod ër wë tamejũũ do tii. Ër ky nꞌaa rod wahë nꞌaa hehꞌäät Pꞌop Hagä Do wë. Ti né hẽ ër hꞌyy kahaꞌeeh doo."
58,3,2,"Sahõnh hẽ ta hã Pꞌop Hagä Do mejũũ do Jesus moo wäd wäd hadꞌyyt hẽ, pꞌooj ub Mosees moo wäd wät doo da sahõnh hẽ Pꞌop Hagä Do tób nꞌaa yt hã.Tób Pꞌop Hagä Do yd kahesé do panꞌaa Pꞌop Hagä Do ky gabuuj gó Mosees tamaa sooh do apäh ti Pꞌop Hagä Do tób nꞌaa . Ta see pé noo gó Pꞌop Hagä Do karapee na-ããj hẽ ramaneëënh Pꞌop Hagä Do tób nꞌaa . Ti hyb nꞌaa, “baad ub Mosees moo wäd wät Pꞌop Hagä Do karapee sa mahang”, tahanäng pé tii."
58,3,3,Mosees hyb nꞌaa jawyk do bahä̃nh Jesus hyb nꞌaa jawyk. Panyyg ky nꞌaa gó bë ỹ maherꞌoot: Tób ky nꞌaa etsëëh do bahä̃nh tób tama do ky nꞌaa etsëëh.
58,3,4,"Anyy né paawä sahõnh hẽ tób tahemꞌaa doo, ti bahä̃nh ti Pꞌop Hagä Doo, sahõnh hẽ mo hajꞌaa näng doo."
58,3,5,"Mosees kä, Pꞌop Hagä Do karom, baad tamoo wät paa sahõnh hẽ Pꞌop Hagä Do mejũũ doo, tób ta yd kahesé do hã. Mosees moo wät do paa ta metëë nꞌaa Pꞌop Hagä Do Tꞌaah ky nꞌaa hã.Hahỹỹ da na-ããj hẽ tahajaa ji erii bä tii: “Mosees kä, Pꞌop Hagä Do karom, baad tamoo wät paa sahõnh hẽ Pꞌop Hagä do mejũũ do Pꞌop Hagä Do karapee tabahagꞌããs bä. Mosees moo wät do paa ta metëë nꞌaa Pꞌop Hagä Do Tꞌaah ky nꞌaa hã.”"
58,3,6,"Kristo hã kä, Pꞌop Hagä Do Tꞌaah, baad tamoo wät Pꞌop Hagä Do tób nꞌaa hadoo do hã kä. Ëër, Kristo hã hꞌyy kaꞌeeh do ti ta tób hadoo doo, neỹỹm doo me ër gadaa bä hadꞌyyt hẽ ër hã taky däng doo. Ër hꞌyy ganejë hõm bä ër pooj jé ër gada do hã, ër kasabꞌee do hã."
58,3,7,"“Da hẽ, Pꞌop Hagä Do kyyh bë maa napäh bä, bë aba manä bë hꞌyyb, Pꞌop Hagä Do wë rahꞌyy kawereem do paa da,banawäng doo bä Pꞌop Hagä Do rametyy noo gó."
58,3,9,"Ta tii bä bë wahë makũ ỹ ramehetꞌyy,40 ta baab noo gó rahapëë né paawä kabajꞌaa do ỹ moo wäd wät do sa mahang. Ti hyb nꞌaa ỹ kawajããn paa nanäng sa wë.Hahỹỹ dꞌ paa ỹ herꞌoot sa ky nꞌaa, ‘Ta sꞌee hẽnh hadꞌyyt hẽ sa hꞌyyb bawät.Dooh rakarẽn bä rabok bä ỹ karẽn doo da’, näng paa këh ỹỹ."
58,3,11,
58,3,12,"Wakãn haa hedoo doo, bë hyb nꞌaa matakä nesaa bë hꞌyyb nahadoo hyb nꞌaa. Bë hyb nꞌaa matakä bë hꞌyy kanae mahä̃nh, Pꞌop Hagä Do hawäd hadꞌyyt do bë neréd mahä̃nh."
58,3,13,"Tawꞌããts hẽ bë sahõnh hẽ bë hꞌyyb enäw bë da hadoo doo, da hẽ ji Pꞌop Hagä Do batsꞌyyt nä bä, bë see ta hꞌyyb baa mahä̃nh nesaa do tamoo wät do ta hã wadii do hyb nꞌaa."
58,3,14,"“Bë hyb nꞌaa matakä Pꞌop Hagä Do bë neréd mahä̃nh”, ỹ wén mejũũ bë hã, Kristo hꞌyyb hataa ër bahado däk do hyb nꞌaa. Kristo hꞌyyb hata né hẽ ëër, baad hadꞌyyt hẽ ër hꞌyy kasadëë bä ta hã, pooj jé ër du doo noo gó baad ër hꞌyy kasadä doo da."
58,3,15,"Hahỹ tabaherꞌoot bä, “Da hẽ, Pꞌop Hagä Do kyyh bë maa napäh bä, bë aba manä bë hꞌyyb, Pꞌop Hagä Do wë rahꞌyy kawereem do paa da”,"
58,3,16,"jaa ti Pꞌop Hagä Do kyyh maa napäh doo, ta wë hꞌyy kawereem doo? Sahõnh hẽ Esit häj nꞌaa bä naa Mosees manyyh do né hẽ tii."
58,3,17,Jaa wë Pꞌop Hagä Do kawajããn 40 ta baab noo gó? Nesaa do moo bok do wë takawajããn. Banawäng doo bä daap sa kamag baboo hõm.
58,3,18,Jaa hã ta ky kanehꞌỹỹt doo me Pꞌop Hagä Do ky hadoo: “Dooh ỹ anꞌoo bä da ỹ benäm doo bä rajëë pä bä. Dooh da ỹ anꞌoo bä rakamehããg bä pa ỹỹ”? Ky nadahꞌeeh do hã ta ky däng tii.
58,3,19,"Rahꞌyy kanaꞌeeh do hyb nꞌaa né hẽ rawén nahajaa rajëë pä bä Pꞌop Hagä Do benäm doo bä, ër hapäh."
58,4,1,"Ti hyb nꞌaa, tanahänh nä do hyb nꞌaa ji Pꞌop Hagä Do ky nꞌaa enooh doo, tabenäm doo bä ji hꞌyyb tym kamehꞌããk doo, tawꞌããts hẽ hꞌyyb eỹỹm doo me baad ër hyb nꞌaa matakëë, bë see nesꞌõõs hyb nꞌaa tii."
58,4,2,"Ta tii dꞌ bë ỹ wén maherꞌoot, banawäng doo bä sa hã ramaherꞌoot do paa da, ër hã na-ããj hẽ ramaherꞌoot Pꞌop Hagä Do panyyg hanäm doo. Nanäng dooh ragado bä Pꞌop Hagä Do ky nꞌaa enooh doo, raky nadaheeh do hyb nꞌaa sa wób ky dahꞌeeh doo da.Pawóp hẽ ky dahꞌeeh paah, Kareb, Josuwéh häd enäh doo. Ta wób dooh raky dahé bä, rawén ganadoo Pꞌop Hagä Do ky nꞌaa enooh doo."
58,4,3,"Ëër kä, Pꞌop Hagä Do panyyg hanäm do ky dahꞌeeh doo, ër gadoo da Pꞌop Hagä Do hanaa ji hꞌyyb tym kamehꞌããk doo. Ky nadahꞌeeh do sa ky nꞌaa kä hahỹỹ dꞌ paa Pꞌop Hagä Do beherꞌoot:Raky nadaheeh do hyb nꞌaa né hẽ rawén ganadoo sa hꞌyyb tym kamehꞌããk doo. Pꞌooj ub paah, badäk hahỹ tadu dahäng noo gó Pꞌop Hagä Do benyyw däk paa tii."
58,4,4,"Pꞌop Hagä Do benyyw däk paa ta ti ër wén hapäh, hahỹỹ da ta kyy kerih doo gó taherꞌoot do hyb nꞌaa setsi däg kä ta ä̃ ky nꞌaa hã, tapehuunh do jawén paa bä: “Setsi mꞌ ta ä̃ kä tamoo gawatsik. Setsi kä mꞌ ta ä̃ kä, Pꞌop Hagä Do kamehꞌããk tapehuunh do hyb nꞌaa.”"
58,4,5,Ta ti ky nꞌaa né hẽ na-ããj hẽ taherꞌoot hahỹỹ da tabaherꞌoot bä: “Dooh ỹ anꞌoo bä da ỹ benäm doo bä rajëë pä bä. Dooh da ỹ anꞌoo bä rakamehããg ỹ benyyw hõm doo bä.”
58,4,6,"Pꞌop Hagä Do benyyw däk né hẽ ji baym do hood, ji hꞌyyb tym kamehꞌããk doo bä. Pooj jé Pꞌop Hagä Do ky nꞌaa enooh do ky nꞌaa hanäm do maa napꞌëëh doo, dooh raky dahé bä, ti hyb nꞌaa dooh ragado bä tii. Ti hadoo né hẽ, ti abok nä ta wób sa pooj jé Pꞌop Hagä Do benyyw däk rabajëng hyb nꞌaa ta gó."
58,4,7,"Ti hyb nꞌaa pꞌaa hẽnh Pꞌop Hagä Do anoo ta tyw nꞌaa ji hã. Da hẽ ti tabanoo ta tyw nꞌaa ji hã. Hajõng ta baab jawén paa bä, raky nadaheeh do jawén paa bä, Pꞌop Hagä Do ky däng paa ta tii, Dawi herꞌoot do hã, pooj jé ỹ erii wät doo.Pooj jé ỹ erii wät doo näng mäh."
58,4,8,"Josuwéh tado bä paawä ti hanoo do rakamehꞌããk doo, hëëj sa hã taky nꞌaa enooh do tado bä paawä rakamehꞌããk doo bä, dooh ta jawén Pꞌop Hagä Do herꞌood bä paawä ta see pé ky nꞌaa ji kamehꞌããk doo.Josuwéh ti Kanaãh häj nꞌaa hẽnh Isaraéw buuj mahũũm do paah."
58,4,9,"Ti hyb nꞌaa kä, ti anyy däk tsyt hẽ kasëëw däk do ji hꞌyyb tym kamehꞌããk doo, ta karapee hyb nꞌaa Pꞌop Hagä Do benyyw däk doo."
58,4,10,"Ta ti ji hꞌyyb tym kamehꞌããk do gadꞌoo doo, rakamehꞌããk da ramoo bok do jawén paa bä sa hã Pꞌop Hagä Do karẽn doo, Pꞌop Hagä Do kamehꞌããk doo da né hẽ tapehuunh do tabahajaa do jawén paa bä."
58,4,11,"Ti hyb nꞌaa kä, tawꞌããts hẽ takꞌëp ër hyb nꞌaa tamꞌaah ji hꞌyyb tym kamehꞌããk do Pꞌop Hagä Do ky nꞌaa enooh do ër gadoo hyb nꞌaa, nabuj kehꞌũũm doo, ky nadahꞌeeh doo, pꞌooj ub habong doo da ër nabok hyb nꞌaa. Ta ti ỹ wén herꞌoot, awät do hyb nꞌaa Pꞌop Hagä Do kyyh. Tahajaa tabadꞌoo Pꞌop Hagä Do karẽn doo. Sẽn-jeer séd demuun tahãw padëëk do bahä̃nh Pꞌop Hagä Do kyyh hehãm do hadoo. Sẽn-jeer tꞌõp tabajëng doo da ji kꞌyy gahũũn gó, tꞌõp Pꞌop Hagä Do kyyh bajëng ji hꞌyyb tym gó. Sahõnh hẽ ji hꞌyyb gó hanäng do tametyy, sahõnh hẽ ji hyb nꞌaa newëë do tametyy. Sahõnh hẽ Pꞌop Hagä Do pahuunh do mahang dooh kejën pé Pꞌop Hagä Do mahä̃nh. Sahõnh hẽ Pꞌop Hagä Do bahapäh. Sahõnh hẽ wyt ta maab hẽ ta matym gó. Ta matym gó ër kametä däk da ër metëëh hyb nꞌaa ta hã nyy da ër baboo bok paah."
58,4,14,"Jesus ër ky nꞌaa rod wahë nꞌaa hehꞌäät Pꞌop Hagä Do wë ky nꞌaa hahỹỹhTi hyb nꞌaa kä, ti anäng do hyb nꞌaa Jesus, Pꞌop Hagä Do Tꞌaah, ër ky nꞌaa rod wahë nꞌaa hehꞌäät do Pꞌop Hagä Do wë, hỹ pong jé Pꞌop Hagä Do wë hajëë suun doo, tawꞌããts hẽ dooh ër hꞌyy keréd bä Jesus ky nꞌaa ër gado däk do paa hã."
58,4,15,"Tawꞌããts hẽ ta tii hã ër hꞌyy kanerét ỹ wén näng, ër ky nꞌaa rod wahë nꞌaa hehꞌäät do Pꞌop Hagä Do wë tabahapäh do hyb nꞌaa né hẽ ër hꞌyyb nahejooj. Tahapäh ër hã kametëëh doo, ti na-ããj hẽ Nesaa Do Yb hꞌyyb tatuk do paa hyb nꞌaa sahõnh hã, ër Nesaa Do Yb hꞌyyb tatuk doo da né hẽ. Nesaa Do Yb hꞌyyb tatug né paawä ta hã, dooh nesaa do Jesus hã."
58,4,16,"Ti hyb nꞌaa tawꞌããts hẽ hꞌyy kasadä doo me Pꞌop Hagä Do ky enyym do wë ër bahõm,Ji hꞌyy kasadä doo me ji ky nꞌaa etsẽẽ, tahanäng pé ta wë ji bahõm doo . ër tatꞌyyd mehĩĩn hyb nꞌaa, taky enyym doo gó ër tamasa hyb nꞌaa baad tanadoo noo gó ër hã."
58,5,1,"Sahõnh hẽ sa ky nꞌaa rod wahë nꞌaa Pꞌop Hagä Do wë takasëëw hõm sa wakããn mahang, sa ky nꞌaa rod Pꞌop Hagä Do wë tabahadoo hyb nꞌaa, Pꞌop Hagä Do matym nꞌaa ta wë tamanaa hyb nꞌaa, sa masããh wób Pꞌop Hagä Do hã tama ejuu hyb nꞌaa na-ããj hẽ, nesaa do ramoo bok do kado hõm hyb nꞌaa. Sa da hadoo sa ky nꞌaa rod tabahadoo do hyb nꞌaa, sa nemuun hꞌyyb nahejoonh do hyb nꞌaa, tahajaa kaja hẽ ta hꞌyyb tamahũũm bä hꞌyy gatamah do hyb nꞌaa hesꞌõõs do sa wë. Sa da ta hꞌyyb nahejoonh do hyb nꞌaa, ta wakããn hyb nꞌaa hadꞌyyt nado tama ejuu Pꞌop Hagä Do wë. Ta hyb nꞌaa na-ããj hẽ ky nꞌaa jawꞌyyk do mejũũ Pꞌop Hagä Do hã tama ejuu, nesaa do tamoo wäd wät do kado hõm hyb nꞌaa."
58,5,4,"Dooh hajaa pé ta daaj hẽ takasëëw bä sa ky nꞌaa rod Pꞌop Hagä Do wë tabahadoo hyb nꞌaa. Pꞌop Hagä Do ti hasëm tii, Arãw tasëëw hõm do paa hadoo."
58,5,5,"Ti hadoo Kristo hã. Dooh ta daaj hẽ takasëëw bä, dooh ta daaj hẽ takawehëë bä sa ky nꞌaa rod wahë nꞌaa hehꞌäät do tabahadoo hyb nꞌaa. Pꞌop Hagä Do né hẽ tii, “Tah ỹ õm, hana ỹ õm” hanäng do ta hã."
58,5,6,Hahỹỹ da na-ããj hẽ Kristo hã Pꞌop Hagä Do baherꞌoot ta kyy kerih do bód see hã: hã takerii däk ta ti Merekisedek panyyg. näng mä ta hã.
58,5,7,"Badäk hahỹỹ bä Jesus bawät noo gó takꞌëp taky nꞌaa etsẽẽ Pꞌop Hagä Do hã. Takꞌëp ta kyyh taky nꞌaa etsẽẽ bä, haoot doo me na-ããj hẽ taky nꞌaa etsẽẽ Pꞌop Hagä Do hã, dajëb mahä̃nh ji hedꞌëëp do hã. Pꞌop Hagä Do ky daheeh taky nꞌaa etsẽẽ doo, Jesus ky dahé hadꞌyyt hẽ do hyb nꞌaa ta Yb karẽn doo."
58,5,8,"Pꞌop Hagä Do Tꞌaah né hẽ paawä, nesaa do tahoop do hã tahapëë däk nyy dꞌ tahanäng pé Pꞌop Hagä Do hã ji ky daheeh doo. Sahõnh hẽ ta Yb karẽn do ta hã kaja däk bä kä, sahõnh hẽ ta hã ky dahꞌeeh do sa hꞌyyb tym dëëb tabahado däg kän. Pꞌop Hagä Do pa hadꞌyyt hẽ da rababok tanꞌoo bä kä."
58,5,10,"Sa ky nꞌaa rod wahë nꞌaa hehꞌäät Pꞌop Hagä Do wë, Merekisedek hadoo do Jesus bahado däk Pꞌop Hagä Do anꞌoo bä."
58,5,11,"Ji hꞌyy ganajëë hõm do Jesus hã ky nꞌaa hahỹỹhHajõng ti anyy däk paawä ta ti ky nꞌaa bë ỹ maherꞌoot hyb nꞌaa. Ti hadoo né hẽ, hejoonh ji maherꞌood bä ta ky nꞌaa, nayyw hẽ bë hꞌyy ganahoot do hyb nꞌaa ta hã."
58,5,12,"Bäp peej däg bë hꞌyy kae däk do hyb nꞌaa Jesus hã, ta wób paawä bë ma metëëk da hẽ ta ky nꞌaa. Ti hadoo né hẽ, dooh tagahꞌood nä bä bë hã. Bë karẽn pꞌaa hẽnh ji ma metëëk bë hã. Jããm hẽ pooj jé Pꞌop Hagä Do ky nꞌaa bë rama metëëk do paa ji abꞌaanh bë karẽn. Karapee tꞌaah ta ỹỹn bii gamyyj karẽn doo, ta tä nawëh nä do hadoo bëëh. Bii karẽn nä doo, karapee tꞌaah hadoo näh, ji hã Pꞌop Hagä Do karẽn do hã hꞌyy ganahoot nä doo. Ta dab ti wahëh hedoo do sa tä. Hahỹỹ dꞌ ỹ hanäng pé tii: Hꞌyy gahꞌood däk do ramaa napäh sahõnh hẽ Pꞌop Hagä Do kyyh. Sa hꞌyyb gó rahyb nꞌaa newë hadꞌyyt hẽ do hyb nꞌaa, rahapëë däk ny hadoo do baad ub, ny hadoo do baad nadoo doo."
58,6,1,"Ti hyb nꞌaa, tawꞌããts hẽ ër hyb nꞌaa matakëë baad tagahoot hyb nꞌaa ër hã sahõnh hẽ ër hã Kristo metëëh doo, baad ër bahaja däk hyb nꞌaa. Tawꞌããts hẽ dooh ër abaj hadꞌyyt hẽ jããm hẽ pooj jé Kristo ky nꞌaa ër rama metëëk doo. Tawꞌããts hẽ dooh pꞌaa hẽnh ër abaj jããm hẽ pooj jé ër ma kametꞌëëg wät doo, daap hadoo do ji moo wät do ji eréd hõm do ky nꞌaa hedoo doo, Pꞌop Hagä Do hã ji hꞌyy kaꞌeeh do ky nꞌaa hedoo doo, ji nu kemuun do ky nꞌaa hedoo doo, sa wahë nꞌaa sa moo radatoonh do sa nu gadꞌoo bä ky nꞌaa hedoo doo, dejëp do ragenä bong do ky nꞌaa hedoo doo, hꞌyy kanaꞌeeh do Pꞌop Hagä Do ky nꞌaa ety hadꞌyyt hẽ do ky nꞌaa hedoo do na-ããj hẽ. Ër hapëë däk né hẽ sahõnh hẽ ta tii. Series,  Ti hyb nꞌaa, Pꞌop Hagä Do anꞌoo bä, ër ma kametëëk ër nahapäh nä doo, ër hapäh do takahꞌũũm hyb nꞌaa, baad ër bahaja däk hyb nꞌaa kä."
58,6,4," Ta ti ỹ wén herꞌoot, dooh tahaja bä kä pꞌaa hẽnh Pꞌop Hagä Do wë rahꞌyy kawereem bä Kristo tyw nꞌaa reréd bä, Pꞌop Hagä Do panyyg hã rahꞌyy gahꞌood däk do paah, Pꞌop Hagä Do hanaa ramepëë däk do paah, Pꞌop Hagä Do Sahee ragado däk do paah, Pꞌop Hagä Do kyyh hanäm do ramepëë däk do paah, Kristo hejój ta jawén tabagꞌããs noo gó tametëëh do rahapëë däk do paa na-ããj né hẽ. Kristo heréd hõm doo, dooh tahaja wäd bä pꞌaa hẽnh rahꞌyy kawereem Pꞌop Hagä Do wë, pꞌaa hẽnh Pꞌop Hagä Do Tꞌaah bꞌaa kajatsëk do hã rabepëëm hadoo do hyb nꞌaa, sahõnh hẽ rabahapäh bä Pꞌop Hagä Do Tꞌaah ta wób raky nꞌaa rejãã ranꞌoo bä ta tii hã. Series,  Series, "
58,6,7,"Pꞌop Hagä Do ky nꞌaa edëng gëëw naëng tõs gado hadꞌyyt doo, ta danäh joom baad hawäng hanoo doo."
58,6,8,"Tii dꞌ nado gëëw naëng hadoos do gado hadꞌyyt né paawä jããm hẽ hawäng jawii hedoo doo, sasëng hedoo doo. Dooh gëëw baad hadoo do tado bä. Edaa däk Pꞌop Hagä Do ky nꞌaa wasee tii. Tagadëëg ub tagawatsꞌiik tii."
58,6,9,"Tii dꞌ né ỹ baherꞌood paawä najis haa, dooh hꞌyy gejë hõm do wób bë do bä hã ỹỹ. Baad hadoo do hã, ji hꞌyyb tym hedëp hanoo do hã bë hꞌyy kajäk, hã ỹỹ."
58,6,10,"Ta ti ỹ wén hapäh bë hã, tawꞌããts hẽ hadoo do hyb nꞌaa Pꞌop Hagä Do badꞌoo ji hã. Dooh da tamabaan bä bë moo bok do paah. Dooh da tamabaan bä ta hã bë kamahä̃n do hyb nꞌaa ta karapee tsyt hẽ ta wë kasëëw bong do bë masa do paah, da hẽ bë masa do na-ããj né hẽ."
58,6,11,"Ti hadoo né hẽ, ỹ karẽn paawä tsebé doo me, takꞌëp bë hꞌyyb hedoo doo me hadꞌyyt hẽ bë badꞌoo ta ti bë dajëb bä kä, baad bë gadoo hyb nꞌaa hỹ pong jé bë gahëën doo."
58,6,12,"Dooh ỹ karẽn bä bë nehõj padäg bä. Tawꞌããts hẽ Pꞌop Hagä Do ky nꞌaa enooh do bë pooj jé gado däk do rababok doo da bë babok. Baad rahꞌyy kaꞌeeh do hyb nꞌaa, hꞌyy ganajëng doo me rababok do hyb nꞌaa, ti ragado däg kän Pꞌop Hagä Do ky nꞌaa enooh doo kä."
58,6,13," näng mä ta kyyh. Tii bä hꞌyy ganajëng doo me Abaraãm gada do jawén paa bä, tagado däg kän ta hã Pꞌop Hagä Do ky nꞌaa eno däk do paah."
58,6,17,"Tii dꞌ paa Pꞌop Hagä Do badꞌoo. Ky kanehꞌỹỹt doo me ta häd gó taky däng, sa hã taky nꞌaa enooh noo gó. Tii dꞌ tawén dꞌoo, ta jawén taky nꞌaa enooh do gadoo doo, dooh sa hã Pꞌop Hagä Do ky kahỹỹd bä baad rabahapäh hyb nꞌaa."
58,6,18,"Dooh Pꞌop Hagä Do ahỹỹd bä ta kyyh. Dooh Pꞌop Hagä Do noo kanesa bä. Pawóp hadoo do Pꞌop Hagä Do wén herꞌoot ër hã, ëër, ta wë kedëëb wät doo, ër hꞌyy kahejój däk hyb nꞌaa, ër pooj jé ër gada do ër nerét hyb nꞌaa."
58,6,19,"Baad ër gahëën ta wë né da ër babok ta jawén. Baad ër gahëën do ër hꞌyyb tahejꞌoonh ër hꞌyy gejë hõm mahä̃nh. Marakate ta jawyyg nꞌaa mesoo do hadoo bahꞌood ahëm hõm mahä̃nh hadoo ti ër hꞌyy kahejꞌoonh doo. Ta ti ër kahejꞌoonh doo, Pꞌop Hagä Do hã takahejꞌoonh. Ta tii bä, Pꞌop Hagä Do matym gó Jesus bajëë suun ër hyb nꞌaa, ta majyyw me tabado hõm hyb nꞌaa nesaa do ër moo boo bok doo. Sa ky nꞌaa rod wahë nꞌaa hehꞌäät do Pꞌop Hagä Do tób nꞌaa gawakõ tꞌõp gadäk doo gó sa masããh majyyw tamahejꞌëëh do hadoo né tii. Tii dꞌ Jesus badꞌoo do hyb nꞌaa ër ky nꞌaa rod wahë nꞌaa hehꞌäät Pꞌop Hagä Do wë tabahado däg hadꞌyyt hẽ kä, sa ky nꞌaa rod Merekisedek hadoo péh."
58,7,1,"Merekisedek ky nꞌaa hahỹỹhPanang Sarẽm häd näng do wahë nꞌaa paa ta ti Merekisedek. Pꞌop Hagä Doo, Ta Bahä̃nh Hadoo Do wë sa ky nꞌaa rod. Abaraãm Merekisedek mamuun paa Abaraãm babaaj nä bä ta wób sa wahë nꞌaa sa warahén sii hẽ tajꞌaa ketsë jawén paa bä. Tii bä mꞌ Abaraãm Merekisedek ky nꞌaa edëë gëët. Ti mꞌ Abaraãm betsꞌëë hõm ta hã ta majĩĩ hã tado hõm do uuh. Ji moo sahõnh hẽ kenꞌyyh do sét hẽ kenꞌyyh tetsꞌëë däk mä Merekisedek hã. “Sa wahë nꞌaa, baad hadꞌop do moo hewꞌëët doo”, tahanäng pé ti Merekisedek. Sarẽm bä wahë nꞌaa mꞌ. Sarẽm bä wahë nꞌaa, “Sa wahë nꞌaa rakamanajẽ bong hanoo doo, rahꞌyyb enyyw padëëk hanoo doo”, tahanäng pé tii. Dooh ji ky nꞌaa napëë bä ta yb, ta ỹỹn. Dooh ji ky nꞌaa napëë bä ta wahë makũ tahana doo. Dooh na-ããj hẽ ji ky nꞌaa napëë bä tabenäng do ky nꞌaa, tadajëp do ky nꞌaa. Ti hyb nꞌaa sa ky nꞌaa rod hadꞌyyt hẽ Pꞌop Hagä Do wë,Ji ky nꞌaa nanapäh do hyb nꞌaa tabenäng doo, tadajëp doo, awäd hadꞌyyt hẽ hadoo, dajëb né paawä tii. Pꞌop Hagä Do Tꞌaah sa ky nꞌaa rod hadꞌyyt hẽ tabahadoo doo da."
58,7,4,"Bë hyb nꞌaa newë, takꞌëp tahyb nꞌaa jawyk Merekisedek. Abaraãm, ër wahë makũũh, hyb nꞌaa jawyg né paawä, tetsꞌëë hõm ta majĩĩ hã tado hõm do uuh Merekisedek hã. Ji moo sahõnh hẽ kenꞌyyh do sét hẽ kenꞌyyh tetsꞌëë däk mä ta hã."
58,7,5,"Rewi panaa wób, sa ky nꞌaa rod Pꞌop Hagä Do wë hedoo doo, ti rahajaa ragahëën bä sa wakããn wë hanäng do uuh, Abaraãm panaa hadꞌyyt né paawä. Tii dꞌ tawén hadoo, tii da Mosees ky nꞌaa jawꞌyyk do mejũũ do hyb nꞌaa."
58,7,6,"Merekisedek, Rewi panaa nado né paawä, tagado däk Abaraãm wë hanäng do uuh. Ti mꞌ Merekisedek ky nꞌaa edëë gëët Abaraãm, Pꞌop Hagä Do ky nꞌaa enooh do gado däk do paah."
58,7,7,"Hỹỹ kä, wyt ta maab hẽ hahỹỹh: Ta bahä̃nh hyb nꞌaa jawyk do tii, ta yd jé hyb nꞌaa jawyk do taky nꞌaa edëng doo.Abaraãm bahä̃nh Merekisedek hyb nꞌaa jawyk ji bahapäh ta tii hã."
58,7,8,"Rewi panaa, Isaraéw buuj sa ky nꞌaa rod Pꞌop Hagä Do wë, sa wakããn wë hanäng do uuh gahꞌëën doo, ajyy ub tii. Rawehëh padëëk bä radejëp. Merekisedek kä, Abaraãm wë hanäng do uuh gadoo doo, edëb hadꞌyyt hẽ Pꞌop Hagä Do kyy kerih do metëëh. Ti hyb nꞌaa sa ky nꞌaa rod Rewi panaa sa bahä̃nh tii."
58,7,9,"Hahỹ hyb nꞌaa na-ããj hẽ Rewi panaa sa bahä̃nh Merekisedek hyb nꞌaa jawyk ji wén hapäh: Rewi panaa, sa wakããn wë hanäng do uuh gahꞌëën doo, ti na-ããj hẽ repaag hõm hadoo Merekisedek hã sa wë hanäng do uuh, dooh nä né paawä Rewi ti noo gó. Merekisedek hã Abaraãm epꞌaak do hã rabepaag hõm. Hahỹ hyb nꞌaa tahajaa ji herꞌoot tii: Abaraãm Merekisedek mamuun noo gó, Abaraãm hã nä ta panaa see Rewi. Series, "
58,7,11,"Takaja däg bä paawä sahõnh hẽ Pꞌop Hagä Do karẽn do Isaraéw buuj sa ky nꞌaa rod Rewi hana do ramoo bok do hã, dooh hyb nꞌaa pé Pꞌop Hagä Do asëm sa ky nꞌaa rod see Merekisedek hadoo péh, Arãw hadoo pé nadoo doo. Rewi panaa, Isaraéw buuj sa ky nꞌaa rod hedoo do radu doo noo gó ramoo bok doo, Pꞌop Hagä Do anꞌoo däk Isaraéw buuj sa hã ta ky nꞌaa jawꞌyyk doo. Ta ky nꞌaa jawꞌyyk do mahang tamaherꞌoot nyy da Rewi panaa ramoo bok ta wë."
58,7,12,"Ti hyb nꞌaa, ta see pé sa ky nꞌaa rod takahỹỹd bä, ta nemuun né hẽ ky nꞌaa jawꞌyyk do kahꞌỹỹt."
58,7,13,"Ky nꞌaa jawꞌyyk do kahỹỹd däg kän ër wén hapëë kän, Jesus ër Wahë Nꞌaa, ta ky nꞌaa Pꞌop Hagä Do kyy kerih do herꞌoot do paah, dooh Rewi panaa tado bä. Jakóh tꞌaah see panaa tii. Ta ti sa mahang dooh noo gó taganä bä sa ky nꞌaa rod Pꞌop Hagä Do wë. Ta ti ỹ wén herꞌoot, wyt ta maab hẽ do hyb nꞌaa, Judah häd näng do hanaa Jesus ër wahë nꞌaa. Sa ky nꞌaa rod ky nꞌaa Mosees herꞌoot noo gó, dooh Judah panaa hã taky dëë bä sa ky nꞌaa rod rabahadoo hyb nꞌaa."
58,7,15,"Wyt ta maab hẽ, takahỹỹd kän ji ky nꞌaa rod Pꞌop Hagä Do wë, Rewi panaa nado wäd. Ti hyb nꞌaa takahỹỹd däg kän na-ããj hẽ ky nꞌaa jawꞌyyk doo, ji ky nꞌaa rod seeh, Merekisedek hadoo pé kaja däk do hyb nꞌaa kä. Ji ky nꞌaa rod Pꞌop Hagä Do wë ti tawén bahado däk, Rewi panaa hyb nꞌaa nado, Mosees ky nꞌaa jawꞌyyk do mejũũ doo da. Ji ky nꞌaa rod Jesus wén hado däk Pꞌop Hagä Do wë, takabajꞌaa do hyb nꞌaa, tawäd hadꞌyyt do hyb nꞌaa. Tii dꞌ tawén hadoo, hahỹỹ da Pꞌop Hagä Do ky hadoo do hyb nꞌaa paa ta hã: Ti hyb nꞌaa kä, ta ky nꞌaa jawꞌyyk do pooj jé kanꞌoo däk do kado hõm kän hỹỹ kä nahejoonh do hyb nꞌaa. Dooh tahajaa péh. Dooh noo gó Mosees ky nꞌaa jawꞌyyk do haja bä baad hadꞌop ji bahadoo, Pꞌop Hagä Do wë ji bahõm hyb nꞌaa. Ti bahä̃nh baad hadoo do ta tyw nꞌaa papuuj Pꞌop Hagä Do anꞌoo däk hỹỹ kä. Ta ti ta tyw nꞌaa me ër hajaa ër kaja bä Pꞌop Hagä Do wë."
58,7,20,"Ta ky kanehꞌỹỹt doo me ta häd gó Pꞌop Hagä Do ky däng paa ta ti papuuj hadoo do tabanꞌoo däk noo gó. Rewi panaa sa ky nꞌaa rod Pꞌop Hagä Do wë rabahado padëëk noo gó, dooh ta häd gó Pꞌop Hagä Do ky dëë bä tanahꞌỹỹt sa hã tanoo do ramoo bok doo. Jesus kä ji ky nꞌaa rod Pꞌop Hagä Do wë tabahado däk bä, ta ky kanehꞌỹỹt doo me Pꞌop Hagä Do ky dëë kän tanahꞌỹỹt doo. Hahỹỹ da ta kyyh ta hã:"
58,7,22,"Ky kanehꞌỹỹt doo me Jesus hã Pꞌop Hagä Do ky däng do hyb nꞌaa, pooj jé Mosees hã taky nꞌaa enooh do bahä̃nh baad ub hỹỹ kä ta tyw nꞌaa papuuj Pꞌop Hagä Do wë ji tamahũũm doo, ji hã Pꞌop Hagä Do ky nꞌaa enooh doo. Jesus hyb nꞌaa takaja däk né hẽ ji hã Pꞌop Hagä Do ky nꞌaa enooh doo."
58,7,23,"Sa ky nꞌaa rod, Rewi panaa hedoo do hã kä, ta see dajëb bä paah, takahꞌỹỹt paa ta seeh. Sa wahë nꞌaa gó radejëp do hyb nꞌaa, dooh sét ub haja bä Pꞌop Hagä Do wë tamoo wäd hadꞌyyt bä."
58,7,24,"Tii dꞌ nado Jesus. Jesus awäd hadꞌyyt hẽ do hyb nꞌaa, ji ky nꞌaa rod hadꞌyyt hẽ Pꞌop Hagä Do wë."
58,7,25,"Ti hyb nꞌaa, baad tabahajaa tedëëb bä ta hyb nꞌaa Pꞌop Hagä Do wë hahꞌũũm doo. Awäd hadꞌyyt hẽ, sa hyb nꞌaa taky nꞌaa etsẽẽ hyb nꞌaa."
58,7,26,Ti hadoo pé né hẽ ji ky nꞌaa rod wahë nꞌaa hehꞌäät do ji karẽn. Baad tabahajaa ër tamasaa bä sahõnh hã. Baad ub ti Pꞌop Hagä Do matym gó. Dooh baad nadoo do tamoo wäd bä. Dooh nesaa pé ta hã. Nesaa do moo bok do hꞌyyb nahado. Hỹ pong jé sahõnh hẽ sa bahä̃nh tabahadoo Pꞌop Hagä Do anꞌoo bä.
58,7,27,"Dooh hyb nꞌaa pé sa ky nꞌaa rod wahë nꞌaa wób rabahedꞌoo doo da tamoo wäd bä. Ta ä̃h hã hadꞌyyt hẽ Pꞌop Hagä Do hã rama ejuu paa tii. Pooj jé, sa daaj hẽ nesaa do ramoo bok do hyb nꞌaa rama hejꞌuu, tii bä sa wakããn, Isaraéw buuj nesaa do ramoo bok do hyb nꞌaa rama eju kän. Tii dꞌ nado Jesus. Sét nuu me ub nesaa do ta wób ramoo bok do säm tanꞌoo däk Pꞌop Hagä Do hã, ta daaj hẽ takanꞌoo däk noo gó sa hyb nꞌaa tadajëp hyb nꞌaa.Dooh hyb nꞌaa pé hajõõ nuu me tii dꞌ tabadꞌoo."
58,7,28,"Mosees ky nꞌaa jawꞌyyk do mejũũ do hã, ajyy sa da hadoo do nemuun hꞌyyb nahejꞌoonh do rakasëëw däk sa ky nꞌaa rod wahë nꞌaa hehꞌäät Pꞌop Hagä Do wë rabahadoo hyb nꞌaa. Tii dꞌ nado Pꞌop Hagä Do ky kanehꞌỹỹt doo me taky däng do hã, Mosees ky nꞌaa jawꞌyyk do jawén kanꞌoo däk doo. Ta Tꞌaah tasëëw däk ji ky nꞌaa rod wahë nꞌaa hehꞌäät do tabahadoo hyb nꞌaa kä. Baad hadꞌop hadꞌyyt hẽ ta Tꞌaah bahadoo Pꞌop Hagä Do anꞌoo bä."
58,8,1,
58,8,3,"Sahõnh hẽ ji ky nꞌaa rod wahë nꞌaa hehꞌäät doIsaraéw buuj hã rama erih do hahỹỹh. Sa ky nꞌaa rod, Rewi panaa hedoo do sa ky nꞌaa taherꞌoot tëg nadꞌëëd is do 3 hã. rasëm Pꞌop Hagä Do matym nꞌaa Pꞌop Hagä Do wë tamanaa hyb nꞌaa, sa masããh wób Pꞌop Hagä Do hã tama ejuu hyb nꞌaa na-ããj hẽ. Ti hyb nꞌaa tawꞌããts hẽ Jesus Kristo na-ããj hẽ manaa Pꞌop Hagä Do matym nꞌaa."
58,8,4,"Badäk hahỹỹ bä Jesus awäd nä bä paawä, dooh sa ky nꞌaa rod Pꞌop Hagä Do wë tado bä paawä, anyy däk do hyb nꞌaa Rewi panaa Pꞌop Hagä Do hã rama ejuu doo, Mosees ky nꞌaa jawꞌyyk do mejũũ doo da."
58,8,5,"Sa hã Pꞌop Hagä Do kahesé do tób nꞌaa, hỹ pong jé hanäng do hãd hadoo do katamaa sooh do yt hã ti ramoo hebꞌook. Dooh Pꞌop Hagä Do bawät do hehꞌäät do tado bä ta ti tób ta yt hã ramoo bok do ër wén hapäh, hahỹỹ da Mosees Pꞌop Hagä Do maherꞌoot do paa hyb nꞌaa: “Mamoo wäd ta tii, hahỹ waëë hã a hã ỹ metëëh do hadoo da, mahapäh do hadoo né hẽ.” Hehꞌäät doo, hỹ pong jé tii."
58,8,6,"Baad ub né paawä sa ky nꞌaa rod Rewi häd näng do panaa ramoo bok doo, takꞌëp baad ub ti bahä̃nh Jesus ër ky nꞌaa rod moo wät doo. Tii dꞌ tawén hadoo, ta tyw nꞌaa papuuj ta hyb nꞌaa Pꞌop Hagä Do wë ër kajaa Jesus anoo doo, pꞌooj ub Mosees sa sii Pꞌop Hagä Do kanerꞌoot do bahä̃nh do hyb nꞌaa.Hahỹỹ dꞌ tahanäng pé ti rakanerꞌoot do ky nꞌaa: Sinaih waëë hã Pꞌop Hagä Do anoo paa sa hã ta ky nꞌaa jawꞌyyk doo. Isaraéw buuj raky dahé bä, Pꞌop Hagä Do ky nꞌaa edëng sa hã, taky däng paah. Tii bä ta kyyh ragadoo. “Ãã ky daheeh da”, näk sa kyyh Pꞌop Hagä Do hã. Takꞌëp baad ub ti bahä̃nh na-ããj hẽ ër hã taky nꞌaa enooh doo."
58,8,7,"Pooj jé Mosees sa sii Pꞌop Hagä Do kanerꞌood wät do anꞌoo bä paawä, baad ub sahõnh hẽ tabahadoo hyb nꞌaa, tii dꞌ tado bä paawä, dooh hyb nꞌaa pé paawä ta tyw nꞌaa papuuj Pꞌop Hagä Do ky nꞌaa enooh péh."
58,8,8,"Tii bä, Pꞌop Hagä Do bahapäh bä, dooh né hẽ raky dahé bä Mosees sa sii takanerꞌood wät doo, hahỹỹ da ta kyyh:“Ti awät bë pooj jé papuuj Isaraéw buuj sii ỹ kanerꞌoot doo,Judah buuj sa sii na-ããj hẽ.Ta tyw nꞌaa papuuj ỹ anoo da sa hã."
58,8,9,"Sa wahë makũ sa sii ỹ herꞌood wät do paa nahado da tii,ỹ manꞌyyh noo gó Esit bä naa.Raky nadaheeh do hyb nꞌaa paa sa sii ỹ berꞌood wät doo,ỹ eréd hõm paa sa wahë makũũh”, näng mä Takꞌëp Hyb Nꞌaa Jawyk Doo."
58,8,10,“Hahỹỹ da ta tyw nꞌaa papuujta jawén Isaraéw buuj sa hã ỹ metëëh doo:Sa hꞌyyb gó da ỹ banoo ỹ ky nꞌaa jawꞌyyk doo.Sa hꞌyyb tym gó da ỹ berih hadoo da ta tii.Ỹ da Pꞌop Hagä Do rahꞌyy kahaꞌeeh doo.Karapé haa dꞌ tii.
58,8,11,"Ti noo gó da,dooh hyb nꞌaa da rama metꞌëëg wät sa da hadoo do këh ỹ nꞌaa hã.Dooh hyb nꞌaa da sa wakããn rama metꞌëëg wät pé ỹ rabahapäh hyb nꞌaa.Sahõnh hẽ da ỹ rabahapäh.Hyb nꞌaa sakog is doo, hyb nꞌaa jewyk do sii hẽ ỹ da rahapäh."
58,8,12, Näng mä Takꞌëp Hyb Nꞌaa Jawyk Doo.
58,8,13,"Sa sii takanerꞌoot do papuuj Pꞌop Hagä Do ky däng do hyb nꞌaa, tado hõm pooj jé sa sii takanerꞌood wät do paah. Ta säg däg tii. Edah tagawatsik. Ta tyw nꞌaa papuuj tanꞌoo däk."
58,9,1,"Badäk hahỹỹ hã Pꞌop Hagä Do rajꞌaa etsë do ky nꞌaa hahỹỹhTi anäng paa pooj jé Mosees sa sii Pꞌop Hagä Do kanerꞌood wät do paa ky nꞌaa jawꞌyyk doo, ji hã metëëh do nyy da Pꞌop Hagä Do wë ji kajaa, ta hã ji hyb nꞌaa jawꞌyyk hyb nꞌaa. Ti anäng paa na-ããj hẽ badäk hahỹỹ bä Pꞌop Hagä Do rajꞌaa etsë do tób nꞌaa, Pꞌop Hagä Do sa hã kahesé do tób nꞌaa ramaneëënh doo."
58,9,2,"Sa hã Pꞌop Hagä Do kahesé do tób nꞌaa katamaa sooh do yt hã, ta gawakõ tsyt hẽ Pꞌop Hagä Do wë kasëëw däk do ramaneëënh doo gó tagadahäng ta bag tyng, pãw tyng nꞌaa, Pꞌop Hagä Do matym gó kametëëh do pãw nꞌaa na-ããj hẽ."
58,9,3,"Ta baa besuu nꞌaa bahä̃nh tagadäk ta gawakõ tsyt hẽ Pꞌop Hagä Do wë kasëëw däk do hehꞌäät doo. Tii bä tabahäng kꞌããts tëg gabarëëh do sꞌëëb buu benyym do rabahejꞌuu do tyng nꞌaa. Tii bä tabahäng ta hood Pꞌop Hagä Do ky nꞌaa enooh do rahyb nꞌaa esee do hood nꞌaa na-ããj hẽ. Kꞌããts tëg gabarëëh do ta hã. Tii gó rabatꞌoonh hahỹỹh: Manah häd näng do hood kꞌããts gabarëëh do sꞌëëb, Manah ta gó, Arãw tatu nꞌaa ta tsꞌooh genä hõm doo, pä gatsebak do na-ããj hẽ ta hã Jawéh ky nꞌaa jawꞌyyk do kaherih doo."
58,9,5,"Ta hood Pꞌop Hagä Do ky nꞌaa enooh do rahyb nꞌaa esee do hood nꞌaa jó rababꞌëëh kabajꞌaa do këg enäh do heen nꞌaa kerubĩm ramaneëënh doo. Ta ti ganahaang gó Pꞌop Hagä Do hejój kametëëh. Pꞌop kerubĩm këg ragadabëëh, pꞌop naa sa këg me rajasuu hyb nꞌaa ta ty gatsë. Ta tii bä, ta ty gatsë jó, Pꞌop Hagä Do awug hõm nesaa do Isaraéw buuj ramoo bong doo.Ta noo gatsë pong jé Pꞌop Hagä Do kahesé sa hã. Ta ti tabasooh bä Isaraéw buuj sa rod nꞌaa Pꞌop Hagä Do wë wahë nꞌaa rabana nesaa do ramoo bong do Pꞌop Hagä Do bawug hõm hyb nꞌaa, takajesu däk hyb nꞌaa. Ti hyb nꞌaa ta noo gatsë na-ããj hẽ ramaneëënh“kajesu nꞌaa noo gatsë nꞌaa”, kajesu däk do hadoo do hyb nꞌaa nesaa do sa hꞌyyb gó hanäng do paah. Hỹỹ kä, babä ỹ erih do hã, dooh né paawä tahaja bä sahõnh hẽ ta ti hedoo do ky nꞌaa bë ỹ maherꞌood bä,"
58,9,6,tii da né hẽ sahõnh hẽ ta ti ragadebëëh sa hã Pꞌop Hagä Do kahesé do tób nꞌaa yt hã. Ta gawakõ pooj jé gadäk doo gó sa ky nꞌaa rod Pꞌop Hagä Do wë rabahejꞌëëh ta tii bä Pꞌop Hagä Do wë ramoo hebꞌooh do ramoo bok hyb nꞌaa.
58,9,7,"Ta gawakõ tꞌõp gadäk doo gó jããm hẽ hajëë suun sa ky nꞌaa rod wahë nꞌaa hehꞌäät doo. Sét ta baab kenꞌyyh sét nuu me tabajëng ta tii bä. Tabajëë suun bä, tamajë hadꞌyyt hẽ sa masꞌãã booj yb ajꞌyy majyyw Pꞌop Hagä Do kahesé doo bä, hꞌyy gatamah doo gó nesaa do tamoo wät doo, ta wób moo bok do na-ããj hẽ kawug hõm hyb nꞌaa. Majyyw tamanajë bä, dooh né hẽ tahaja bä tajëë bä tii bä."
58,9,8,"Ta tii hã Pꞌop Hagä Do Sahee metëëh hahỹỹh: Pꞌooj ub, sa hã Pꞌop Hagä Do kahesé do tób nꞌaa ky nꞌaa jawꞌyyk do yt hã rababok nä bä, dooh sa hã tagasëëts nä bä ta tyw nꞌaa hadoo ta gawakõ takꞌëp Pꞌop Hagä Do wë kasëëw däk doo hẽnh. Dooh tagasëëts nä bä sa wë ta tyw nꞌaa Pꞌop Hagä Do wë tahanäng pé tii. Da hẽ Kristo hã kaja däk do metëë nꞌaa ub sahõnh hẽ ta tii. Dooh Pꞌop Hagä Do matym nꞌaa ramehenꞌaa doo, dooh sa masããh majyyw ta wë ramahenꞌaa do na-ããj hẽ tahaja bä baad tabahado däk tanꞌoo bä Pꞌop Hagä Do hyb nꞌaa jewꞌyyk do sa hꞌyyb."
58,9,10,"Jããm hẽ ji awëh, ji awa, ji eëëk do ky nꞌaa ub tii. Jããm hẽ naëng me sa hã renäm do ky nꞌaa tii. Papuuj kajaa do pooj jé ky nꞌaa jawyyg nꞌaa tii. Dooh tꞌõp ji hꞌyyb tenyyw bä."
58,9,11,"Jesus majyyw ky nꞌaa hahỹỹhKristo kä, baad hadoo do ta tyw nꞌaa papuuj kaja däk do hã ji ky nꞌaa rod wahë nꞌaa hehꞌäät Pꞌop Hagä Do wë tabahadoo noo gó, dooh tajëë suun bä Pꞌop Hagä Do tób nꞌaa gó badäk hahỹỹ bä ajyy tamaa sooh doo gó, sa ky nꞌaa rod wób rabahedꞌoo doo da. Kristo bajëë suun takꞌëp baad tabahadoo bä. Hỹ pong jé, Pꞌop Hagä Do matym gó né hẽ tabajëë suun."
58,9,12,"Kabara majyyw, booj yb taah majyyw nado ti tꞌĩĩ hẽnh tamajë sun doo, sa ky nꞌaa rod wób rabahedꞌoo doo da. Ta majyyw né ti tamajë sun doo, tanꞌoo däk doo. Sét nuu me tii dꞌ tabadꞌoo, Pꞌop Hagä Do wë ër tabedëëb hadꞌyyt hẽ hyb nꞌaa. Dooh hyb nꞌaa pꞌaa hẽnh tababꞌaanh péh."
58,9,13,"Kabara majyyw, booj yb ajꞌyy majyyw, booj yb taah ỹỹnh raju däk do paa ooj naëng mahang kamekuuj däk do na-ããj hẽ, ta wób sa hã sa ky nꞌaa rod ratsawyh bä, baad rabahado padëëk pꞌaa hẽnh. Jꞌooj hẽ né paawä rabenyyw bong ratsawyh wät do anꞌoo bä,Mosees ky nꞌaa jawꞌyyk do hyb nꞌaa, dooh rahaja bä Pꞌop Hagä Do tób nꞌaa hẽnh rahõm bä tób kamag näng do yt hã hewäd nä doo, kamag hã, dajëp do paa kꞌyy hã na-ããj hẽ moo däng doo. Rabenyyw bong hyb nꞌaa, pꞌaa hẽnh Pꞌop Hagä Do tób nꞌaa hẽnh rabahajaa rabahõm hyb nꞌaa, ratsawyyh sa hã booj yb taah ỹỹnh hahiin do raju däk do paa ooj naëng mahang kamekuuj däk doo. Ta ti ky nꞌaa ti babä taherꞌoot doo. pꞌaa hẽnh rahajaa Pꞌop Hagä Do tób nꞌaa hẽnh rabahõm."
58,9,15,"Ta ti hyb nꞌaa kä, Kristo né hẽ ti ta tyw nꞌaa papuuj Pꞌop Hagä Do wë gasëëts hõm doo, Pꞌop Hagä Do asëëw hõm do ragadoo hyb nꞌaa nahänh doo, Pꞌop Hagä Do ky nꞌaa enooh do sa hã. Tadajëp do me tabedëëb kän tii, Mosees ky nꞌaa jawꞌyyk do sa hã mejũũ do noo gó nesaa do ramoo bok do paa mahä̃nh."
58,9,16," Ky nꞌaa jawꞌyyk do ta see erii bä tametëëh hyb nꞌaa ta me jaa wë tabaym ta ma paa tadajëp jawén paa bä, jããm hẽ wë ym do gadoo ta ma paah, ta hã ky nꞌaa kenooh do paa dajëp bä kä. Dajëp né hẽ sahõnh hẽ rabahapäh bä, tii bä kerih do paa ky nꞌaa jawyyg däg kän. Kerih do mo hajꞌaa näng do edëb nä bä, dooh kerih do ky nꞌaa kajawyyg nä bä. Series, "
58,9,18,Tii da pꞌooj ub Mosees sa sii Pꞌop Hagä Do kanerꞌood wät do hã. Jããm hẽ tahyb nꞌaa jawyg däk sa masꞌãã see radajꞌëëp do jawén paa bä. Ta majyyw hyb nꞌaa taky nꞌaa jawyg däk Pꞌop Hagä Do ky däng doo. Hahỹỹ dꞌ paa tii:
58,9,19,"Sahõnh hẽ Pꞌop Hagä Do ky nꞌaa jawꞌyyk do Mosees maherꞌood wät do jawén paa bä mꞌ Isaraéw buuj sa hã, tado däk mä jawii isop häd näng do mooh, bꞌéé wii hahiin do sii hẽ mꞌ, ti mꞌ tadatu booj yb taah wób majyyw naëng mahang kamekuuj däk doo gó. Ti mꞌ Pꞌop Hagä Do ky nꞌaa jawꞌyyk do kerih do jó tatsawyyh, ti mꞌ Isaraéw buuj sa hã tatsawyh hõm mä na-ããj hẽ. Ti mꞌ Mosees ky hadoo sa hã: “Jawéh kanerꞌood wät do bë sii metëë nꞌaa hahỹ majyyw. Ta kyyh bë gado däk, bë kyyh Jawéh gado däk na-ããj hẽ hahỹ majyyw metëëh”, näng mäh."
58,9,23,"Tii da né hẽ nagꞌaap hẽ ỹ etsén wät do renäm paa Pꞌop Hagä Do mejũũ, jããm hẽ hỹ pong jé hanäng do heen nꞌaa hado né paawä ta tii. Tii dꞌ tahadoo do hyb nꞌaa, hỹ pong jé hanäng doo, hehꞌäät doo, jããm hẽ takenyyw däk takꞌëp baad hadoo doo me, ji masããh majyyw bahä̃nh baad hadoo doo me."
58,9,24,"Ti hyb nꞌaa, dooh Kristo ajëë suun bä Pꞌop Hagä Do kahesé do tób nꞌaa gawakõ takꞌëp ta wë kasëëw däk do ajyy ratamaa sooh doo gó. Hỹ pong jé hanäng do heen nꞌaa ub ta tii. Hỹ pong jé né hẽ tahehꞌäät bä kä Kristo bajëë suun, tanu dëë kän, tꞌĩĩ hẽnh Pꞌop Hagä Do matym gó ër taky nꞌaa etsẽẽ hyb nꞌaa."
58,9,25,"Dooh hajõõ nuu me hỹ pong jé Pꞌop Hagä Do matym gó Kristo ajëë suun bä ta daaj hẽ takanꞌoo däk hyb nꞌaa, sa ky nꞌaa rod wahë nꞌaa Rewi panaa rabahedꞌoo doo da. Sét ta baab kenäh hadꞌyyt hẽ sa masꞌãã majyyw me rabahejꞌëëh tii, Pꞌop Hagä Do kahesé do tób nꞌaa gawakõ takꞌëp ta wë kasëëw däk doo gó. Hajõõ nuu me ta daaj hẽ Kristo kanꞌoo däg bä paawä, hajõõ nuu me Kristo bahob wät paawä badäk hahỹ Pꞌop Hagä Do pahuunh noo gó naa. Dooh tii da Kristo adoo bä. Sét nuu me ub, tabedaa däk bä kä badäk hahỹỹ hã ji hawät do gawatsig hõm noo gó, Kristo kaja däk ta daaj hẽ takanꞌoo däk doo me, tadajëp doo me nesaa do tabawug hõm hyb nꞌaa. Dooh hyb nꞌaa pꞌaa hẽnh tababꞌaanh péh."
58,9,27,"Sahõnh hẽ ji, sét nuu me né hẽ ji dajëp. Ji dajëp jawén paa bä kä Pꞌop Hagä Do ky däng da nyy da ji tabadꞌoo, baad tado bä, baad tanado bä. Ti hadoo, sét nuu me Kristo, Pꞌop Hagä Do Hꞌyyb Däng Doo, ta daaj hẽ takanꞌoo däk dajëb hã, ta dajëp doo me, ta majyyw me, nesaa do hajõk do ramoo bok do tabawug hõm hyb nꞌaa. Pꞌaa hẽnh da Kristo kajaa. Nesaa do ji moo wät do hyb nꞌaa nado tii kä. Pꞌaa hẽnh tawén kaja kän da, ta hã gadꞌaa do tamahũũm hyb nꞌaa Pꞌop Hagä Do wë kä, ta tii bä raboo hadꞌyyt hẽ hyb nꞌaa kä."
58,10,1,"Jesus dajëp doo me ta tyw nꞌaa papuuj Pꞌop Hagä Do wë tagasëëts hõm do ky nꞌaa hahỹỹhPꞌop Hagä Do ky nꞌaa jawꞌyyk do Isaraéw buuj hã kanꞌoo däk do paah, baad hadoo do Pꞌop Hagä Do ky däng do ta jawén kajaa do maëts ub tii. Dooh hehꞌäät do hỹ pong jé hanäng do tado bä. Ti hyb nꞌaa dooh Mosees ky nꞌaa jawꞌyyk do haja bä baad hadꞌop rabahadoo tanꞌoo bä. Dooh baad hadꞌop rabahadoo tanꞌoo bä sét ta baab kenäh hadꞌyyt hẽ sa masꞌãã see Pꞌop Hagä Do matym nꞌaa ranahebꞌooh doo. Ti hado hadꞌyyt né hẽ ranꞌoo bä."
58,10,2,"Ta ky nꞌaa jawꞌyyk do haja bä paawä baad hadꞌop rabahadoo tanꞌoo bä Pꞌop Hagä Do wë hanꞌaa do ta hã rahyb nꞌaa jewꞌyyk hyb nꞌaa, dooh hyb nꞌaa wäd pé paawä sa masããh wób raneboh bëëh, Pꞌop Hagä Do bawug hõm hyb nꞌaa nesaa do sa hã hanäng doo. Sa hꞌyyb gó hanäng do paa kawug hõm bä paawä, dooh rahyb nꞌaa esꞌee wäd bä paawä nesaa do ramoo bok do paah."
58,10,3,"Ta tii hã dooh né hẽ baad ji hado däg Pꞌop Hagä Do matym gó. Pꞌop Hagä Do matym nꞌaa ta baab hadꞌyyt hẽ ramehenꞌaa doo, nesaa do awät nä sa hꞌyyb gó rahyb nꞌaa esee tanꞌoo bä. Tii dꞌ tawén hadoo, dooh né hẽ booj yb ajꞌyy majyyw haja bä, dooh kabara majyyw haja bä nesaa do ji hꞌyyb gó hanäng do tado hõm bä."
58,10,5,"Ti hyb nꞌaa badäk hahỹỹ bä Kristo kajaa noo gó kä Pꞌop Hagä Do hã taky hadoo: Dooh mꞌ sa masããh majyyw, dooh mꞌ Pꞌop Hagä Do matym nꞌaa ta wë ramehenꞌaa doo, dooh mꞌ ta wë rama ejuu doo Pꞌop Hagä Do karẽn bä. Dooh mꞌ na-ããj hẽ takarẽn bä ta matym nꞌaa ta wë ramehenꞌaa doo, nesaa do sa hꞌyyb gó hanäng do tabawug hõm hyb nꞌaa paawä. Dooh mꞌ ta ti tagado bä, näng mä Kristo kyyh pooj jé. Ti taky hadoo, Mosees ky nꞌaa jawꞌyyk do mejõ né paawä ta tii dꞌ rabahedꞌoo."
58,10,9,"Ta jawén hahỹỹ dꞌ mä Kristo kyy kä: “Mahegãã Pꞌop Hagä Doo”, näng mäh, “ỹ kaja däk, makarẽn do ỹ moo wät hyb nꞌaa kä”, näng mäh. Gawatsig hõm pooj jé sa hã kamejũũ do rabahedꞌoo do paah, ta ti taherꞌoot do hã ji bahapäh. Pꞌop Hagä Do gasëëts hõm hỹỹ kä ta tyw nꞌaa papuuj."
58,10,10,"Pꞌop Hagä Do karẽn do Kristo badꞌoo do hyb nꞌaa, ta daaj hẽ Jesus Kristo kanꞌoo däk do hyb nꞌaa ër hyb nꞌaa tadajëp hyb nꞌaa, kado hõm nesaa do ër hꞌyyb tym gó hanäng do paah. Tsyt hẽ Pꞌop Hagä Do wë ër tabasëëw däg kän. Sét nuu me dajëb hã takanꞌoo däk. Jããm né tii."
58,10,11,"Ta ä̃h hã hadꞌyyt hẽ sa ky nꞌaa rod Arãw panaa hedoo do ramoo bok ramoo hebꞌooh do Pꞌop Hagä Do tób nꞌaa yt hã. Ta ä̃h hã hadꞌyyt hẽ rama ejuu rama ejuu do paa péh, dooh né paawä ta ti haja bä nesaa do ji hꞌyyb gó hanäng do tawug hõm bä."
58,10,12,"Tii dꞌ nado Jesus Kristo badꞌoo hỹỹ kä. Sét nuu me ub takanꞌoo däk nesaa do ër moo bok do hyb nꞌaa tadajëp hyb nꞌaa. Jããm né tii kä. Tii dꞌ tabadꞌoo do jawén paa bä hỹ pong jé, Pꞌop Hagä Do hub hẽnh, ta hã Pꞌop Hagä Do wehꞌëëh doo bä tabaso däg kän."
58,10,13,"Ti noo gó kä tagada ta majĩĩ Pꞌop Hagä Do nesꞌëëm, Kristo raky daheeh Pꞌop Hagä Do anꞌoo bä kä."
58,10,14,"Pꞌop Hagä Do hub hẽnh tawén so däg kän, sét nuu me ër hyb nꞌaa tadajëp doo me baad hadꞌop rabahado padëëk tanꞌoo bä tsyt hẽ Pꞌop Hagä Do wë kasëëw bong doo."
58,10,15,Pꞌop Hagä Do Sahee na-ããj hẽ ër tamaherꞌoot ta ti ky nꞌaa. Hahỹỹ da ta kyyh: näng mäh.
58,10,17,Ti mꞌ ahõm nä ta kyyh: näng mäh.
58,10,18,"Kristo hyb nꞌaa Pꞌop Hagä Do mabaan hõm do hyb nꞌaa baad nadoo do ji moo wät do paa kä, dooh hyb nꞌaa wät pé ramoo hebꞌooh do paa sa ky nꞌaa rod ramoo boo bä nesaa do kado hõm hyb nꞌaa paawä."
58,10,19,"Hỹỹ kä wakãn haa hedoo doo, Jesus majyyw hyb nꞌaa neỹỹm doo gó ër hajaa ër ajëë pꞌëë hadoo ta gawakõ takꞌëp Pꞌop Hagä Do wë kasëëw däk do hadoo doo gó. Pꞌop Hagä Do matym gó ër hajaa ër ahõm bä hadꞌyyt hẽ ỹ hanäng péh. Jesus dajëp doo me ta tyw nꞌaa papuuj Pꞌop Hagä Do wë tagasëëts hõm. Ta baa besuu nꞌaa tatabꞌëës tii.Pꞌooj ub, Pꞌop Hagä Do tób nꞌaa yt hã ti anäng ta baa besuu nꞌaa pããn hebaan do sꞌëëb. Pꞌop Hagä Do kahesé doo bä noo gatsë nꞌaa tii. Dooh ji haja bä ta tii bä ji tabëëj bä. Hỹỹ kä, Kristo hyb nꞌaa ër hajaa Pꞌop Hagä Do wë ër ahõm bä. Edëb hadꞌyyt hẽ da jé ta ti tyw nꞌaa gó Pꞌop Hagä Do wë hahõm doo."
58,10,21,"Ti anäng ër ky nꞌaa rod Pꞌop Hagä Do wë takꞌëp hyb nꞌaa jawyk doo, hỹ pong jé Pꞌop Hagä Do bawät doo bä bagꞌããs doo."
58,10,22,"Ta ti hyb nꞌaa, tawꞌããts hẽ ër hꞌyyb ehub doo me, baad ër hꞌyy kaꞌeeh doo me na-ããj hẽ ër kahꞌũũm Pꞌop Hagä Do wë. Dooh ër hꞌyyb ër taky nꞌaa tapa wäd bä Kristo anꞌoo bä. Baad ër bahado däk na-ããj hẽ Pꞌop Hagä Do matym gó. Ti hyb nꞌaa ër hajaa Pꞌop Hagä Do wë ër ahõm bä.Pꞌooj ub Isaraéw buuj rabahedꞌoo do ky nꞌaa gó tabehꞌũũm. Pꞌooj ub, ranahaja bä Pꞌop Hagä Do tób nꞌaa hẽnh rahõm bä baad sa hꞌyyb nadoo do hyb nꞌaa, ratsawyyh sa hã booj yb taah ỹỹnh raju däk do paa ooj naëng mahang kamekuuj däk doo. Setsi ta ä̃h tabahado däk bä, Mosees ky nꞌaa jawꞌyyk do mejũũ rabehop. Tii bä kä, baad rabahado padëëk pꞌaa hẽnh. Tii bä rahajaa Pꞌop Hagä Do tób nꞌaa hẽnh rabahõm. Ti ky nꞌaa gó tabehꞌũũm."
58,10,23,"Tawꞌããts hẽ hꞌyy ganajëng doo me hadꞌyyt hẽ ër gada baad hadoo do ër hã taky däng doo, ër gada ër hanäng doo. Ër hã ky däng doo, moo wäd hadꞌyyt hẽ taky däng doo."
58,10,24,"Tawꞌããts hẽ ër tyw nꞌaa esoos nyy dꞌ ër badꞌoo ër hꞌyyb mahũũm ër da hadoo doo, rahꞌyyb hadoo hyb nꞌaa, kamahä̃n hehꞌäät do ër mahang takahꞌũũm hyb nꞌaa, baad hadoo do ta wób wë ji moo wät do takahꞌũũm hyb nꞌaa na-ããj hẽ."
58,10,25,"Tawꞌããts hẽ dooh ër eréd bä Pꞌop Hagä Do hyb nꞌaa ër kahetꞌaa doo, ta wób, hꞌyy gejë hõm do rabahedꞌoo doo da. Tawꞌããts hẽ ta wób ër hꞌyyb enꞌyym rahꞌyy gajëë hõm mahä̃nh. Tawꞌããts hẽ baad ta bahä̃nh tii dꞌ ër badꞌoo, tabedaa däk Jesus matëëh do bë bahapäh do hyb nꞌaa."
58,10,26,"Bë hꞌyy gejë hõm manä ỹ wén näng bë hã, ji hꞌyyb hajꞌaa hẽ Jesus ji makꞌyyts bä, nesaa do ji moo wäd nä bä hadꞌyyt hẽ, ji hapëë däg né paawä baad hadoo do ky nꞌaa hã, hỹ jawén dooh tanyy wäd bä kä Pꞌop Hagä Do hã ji anoo do panꞌaa nesaa do ji moo wät do kawug hõm do säm."
58,10,27,Jããm né hẽ ti awät heỹỹm doo gó ji gada Pꞌop Hagä Do ji taky nꞌaa etyy do baad nadoo do wë. Jããm né da tëëg hõõ takꞌëp haju do Pꞌop Hagä Do majĩĩ gawatsꞌiik do ti awät da ta ti wë.
58,10,28,"Pꞌooj ub, Mosees ky nꞌaa jawꞌyyk noo gó, radejꞌëëp paa sahõnh hẽ Mosees ky nꞌaa jawꞌyyk do makꞌyys doo. Tanyy bä pawóp hẽ, tamawoob hẽ ta ti hapäh doo, dooh né ratꞌyyd mehĩĩn bä ta ky nꞌaa jawꞌyyk do makꞌyys doo."
58,10,29,"Nyy da bë hã? Dooh gꞌeeh ti bahä̃nh Pꞌop Hagä Do rejã da Pꞌop Hagä Do Tꞌaah makyys doo, Jesus majyyw ty nꞌaa gesꞌyyk doo, Pꞌop Hagä Do Sahee ji tatꞌyyd mehĩĩn do ky nꞌaa rejãã doo? Jesus majyyw né ti ta hyb nꞌaa ta tyw nꞌaa Pꞌop Hagä Do wë gasëëts hõm doo. Ta hyb nꞌaa né hẽ Pꞌop Hagä Do wë rakasëëw däk paah."
58,10,30,"Ër hapäh né hẽ Takꞌëp Hyb Nꞌaa Jawyk Do hahỹ herꞌood wät doo: “Ỹ né ti sa säm habaanh doo. Ỹ né tii.”Dew-. “Takꞌëp Hyb Nꞌaa Jawyk Do ky nꞌaa etyy da ta karapee”,Dew-, Saaw- näng na-ããj mäh."
58,10,31,"Takꞌëp ta ä̃m nꞌaa näng Pꞌop Hagä Doo, hedëb hadꞌyyt do moo gó ji tarejã däg bä!"
58,10,32,"Tawꞌããts hẽ bë hyb nꞌaa esꞌee nyy da baad bë babok pꞌooj ub, panyyg hanäm do hã bë hꞌyy kadawꞌuuh jawén paa bä. Tabadꞌop hẽ bë hꞌyy gejë hõm ti noo gó, baad nadoo do bë ahob né paawä."
58,10,33,"Bë hyb nꞌaa esꞌee nyy da ta see pé noo gó bë raky nꞌaa rejãã paah, nyy da paa bë rarejãã. Bë nado paa tii, ti noo gó rarejãã doo, bë hyb nꞌaa esee paah, bë masa paa ta ti hahꞌoop doo."
58,10,34,"Ti noo gó bë tꞌyyd mehĩĩn paa bë da hadoo do radewäts bꞌëëh doo, bë masa paa sa hã. Tsebee gó bë gadoo ti noo gó bë ma rado hõm doo, ti bahä̃nh baad hadoo do nahänh do ti awät bë pooj jé hỹ pong jé bë hapäh do hyb nꞌaa."
58,10,35,"Ti hyb nꞌaa bë hꞌyy gejë hõm manäh. Baad hadꞌyyt hẽ Jesus hã bë hꞌyy kae bä, takꞌëp baad hadoo do bë gadoo da."
58,10,36,"Tawꞌããts hẽ hꞌyyb jawyg gó, hꞌyy ganajëng doo me bë gadoo bë ahoop doo, Pꞌop Hagä Do karẽn do bë bahaja däk bä kä, bë gadoo hyb nꞌaa bë hã taky däng doo."
58,10,37,Hahỹỹ da Pꞌop Hagä Do kyy kerih do ta ti ky nꞌaa:“Edaa däk da ti hawät do kajaa.Dooh da tatabëëj bä taky däng do noo gó.
58,10,38,
58,10,39,"Ëër kä, dooh ta tyw nꞌaa heréd hõm do ër ado bä, ragawatsig hõm doo hẽnh hahõm doo gó haboo däk doo. Hꞌyy kaꞌeeh do ëër, nesaa do mahä̃nh hedëp doo."
58,11,1,"Ji hꞌyy kaꞌeeh do ky nꞌaa hahỹỹhHahỹỹ dꞌ tahanäng pé ti ji hꞌyy kaꞌeeh doo: Baad ji bahapäh do ti ji hꞌyyb gó, ji gadoo né da ji pooj jé ji gada doo. Te hub né hẽ, ti awät né da ji nahapäh doo, baad ji bahapäh ji hꞌyyb gó."
58,11,2,Rahꞌyy kaꞌeeh do hyb nꞌaa Pꞌop Hagä Do wén gadoo ër wahë makũũh.Ër wahë makũũh
58,11,3,"Pꞌop Hagä Do hã ër hꞌyy kaꞌeeh do hyb nꞌaa, ër hapäh hahỹỹh: Sahõnh hẽ badäk hahỹỹh, wë, kamarab, papỹỹj, sagõõh na-ããj hẽ, ta ky gabuuj né hẽ Pꞌop Hagä Do pehuuj wät. Ji nahapäh doo me tapehuuj wät da hẽ ji hapäh doo."
58,11,4,"Baad ub Abéw makũ hꞌyy kaꞌeeh do hyb nꞌaa baad hadoo do tama ejuu paah, ta hỹỹj Kaĩh ma ejuu do nahado. Ti hyb nꞌaa baad né hẽ mꞌ Abéw Pꞌop Hagä Do hã. Baad mä Pꞌop Hagä Do hã Abéw ma ejuu doo. Badäk hahỹỹ bä Abéw nawäd wäd né paawä, da hẽ nä tahꞌyy kaꞌeeh do paa ër hã tametëëh nyy da ji hꞌyy kaꞌeeh."
58,11,5,"Ajꞌyy Enók häd näng do Pꞌop Hagä Do masäg kän ta wë ta hã tahꞌyy kaꞌeeh do hyb nꞌaa paah. Dooh paa Enók dajëb bä. Dawuh up mäh. Dooh rawyyd wäd bä Pꞌop Hagä Do mahũũm do hyb nꞌaa. Pꞌop Hagä Do Enók hꞌyyb enäw hadꞌyyt hẽ tabawät do hã, ta wë Pꞌop Hagä Do mahũũm do pooj jé."
58,11,6,"Ji hꞌyy kanae bä, dooh ji haja bä Pꞌop Hagä Do ji hꞌyyb enäw bä. Jé karẽn do Pꞌop Hagä Do wë tahõm bä, jããm né hẽ tahajaa, Pꞌop Hagä Do awät né hẽ taky dahé bä, baad hadoo do Pꞌop Hagä Do anoo ta hã hesoos do hã taky dahé bä."
58,11,7,"Tahꞌyy kaꞌeeh do hyb nꞌaa Nowéh tatamaa jat marakate, ta ỹỹm, ta taah, ta taah ä̃j rakedꞌëëp do hood nꞌaa. Marakate tatamaa jat Nowéh Pꞌop Hagä Do maherꞌoot jawén paa bä sa pooj jé hana do ranahapäh nä doo. Nowéh hꞌyy kaꞌeeh doo, ta metëë nꞌaa ta wób sa hã. Nesaa do hã ta wób raky nꞌaa kety däk, Nowéh hꞌyy kaꞌeeh doo da rahꞌyy kanaꞌeeh do hyb nꞌaa. Ji hꞌyy kaꞌeeh do hyb nꞌaa né hẽ baad ji bahado däk Pꞌop Hagä Do matym gó. Ti hyb nꞌaa, tahꞌyy kaꞌeeh do hyb nꞌaa baad Nowéh wén hado däk ta matym gó."
58,11,8,"Abaraãm hꞌyy kaꞌeeh do hyb nꞌaa tawén ky dahé wät Pꞌop Hagä Do maherꞌoot noo gó hëëj sꞌee hẽnh tabahõm hyb nꞌaa, hëëj ta hã Pꞌop Hagä Do ky nꞌaa enooh doo hẽnh. Abaraãm ky dahé wät, tatsyym kadoo, dooh né paawä tahapëë bä nꞌyy hẽnh ta ti hëëj badäk."
58,11,9,"Tahꞌyy kaꞌeeh do hyb nꞌaa hëëj ta hã Pꞌop Hagä Do ky nꞌaa enooh doo bä tabawäd wät ta sꞌee hẽnh naa hadoo doo da. Ta tii bä jé padꞌyyt hẽ takehꞌỹỹt. Sa masããh byyh sꞌëëb sa tób rahꞌỹỹt doo. Tii dꞌ né paa Isak, Jakóh rabadꞌoo. Sa hã na-ããj hẽ Pꞌop Hagä Do ky nꞌaa enooh paa hëëj Abaraãm hã taky nꞌaa enooh do paah."
58,11,10,"Ta tii dꞌ paa Abaraãm rawén bok panang Pꞌop Hagä Do mo hajꞌaa hã, nahänh doo, hỹ pong jé badäk do ragada do hyb nꞌaa."
58,11,11,"Abaraãm hꞌyy kaꞌeeh do hyb nꞌaa, neta né paawä ta ỹỹm Sarah, tabëëj däg né paawä ta baab nꞌaa ta ỹỹm sii tabetaah hyb nꞌaa, Abaraãm panaa nyy däk, Pꞌop Hagä Do moo wät né hẽ ta hã taky däng do taky daheeh do hyb nꞌaa. Ti hyb nꞌaa kä, edaa däg né paawä tadajëp do ta tꞌaah benäng noo gó, sagõõh hawób däk, hood tëg hawób däg ta panaa ta jawén kä."
58,11,13,"Abaraãm, Isak, Jakóh na-ããj hẽ radejëp sa hã Pꞌop Hagä Do ky nꞌaa eno däk do paa ragadoo do pooj jé. Ti hadoo né hẽ, rahꞌyy kae hadꞌyyt hẽ radejëp bä kä. Ti hyb nꞌaa, dawëë naa rahapäh hadoo sa hã Pꞌop Hagä Do ky nꞌaa enooh do paah. Tsebee gó ragahëën ti sa hꞌyyb gó. Dooh mꞌ badäk hahỹ tado bä sa panang hehꞌäät, sa nooh. Ta sꞌee hẽnh naa, ta wób sa häj nꞌaa bä habok do hadoo mäh, sa nooh."
58,11,14,"Sa häj nꞌaa panꞌaa hesꞌoos do tii, ta ti hedoo do herꞌoot doo. Dooh hëëj reréd hõm do paa tado bä rahꞌyyb padëëk doo. Tii dꞌ tado bä paawä, rahaja paawä rababaaj nä pꞌaa hẽnh tꞌĩĩ hẽnh."
58,11,16,"Panang hỹ pong jé badäk doo, hëëj reréd hõm do bahä̃nh baad hadoo do resoos. Ti hyb nꞌaa, dooh Pꞌop Hagä Do nu mebyy bä, “Ỹ ti rahꞌyy kahaꞌeeh doo”, taherꞌood bä. Tenyyw hõm sa panang panꞌaa hỹ pong jé."
58,11,17,
58,11,19,"Abaraãm hã, Pꞌop Hagä Do hajaa dejëp do ragenä boo bä tanꞌoo bä. Ti hyb nꞌaa, dooh né paawä Isak tadajëëb bä, ta tꞌaah tagadoo pꞌaa hẽnh, dajëp do mahang taganä wät hadoo."
58,11,20,"Pꞌop Hagä Do hã Isak hꞌyy kaꞌeeh do hyb nꞌaa taky nꞌaa edëng Jakóh, Esauh daheeh, sa pooj jé hawät do hã."
58,11,21,"Pꞌop Hagä Do hã Jakóh hꞌyy kaꞌeeh do hyb nꞌaa tadajëb pooj jé taky nꞌaa edëë wät mä pawóp hadoo do Joséh taah, tii bä mꞌ ta tatu hã tanu hyy häng bä mꞌ, Pꞌop Hagä Do tajꞌaa etsëë kän."
58,11,22,"Joséh hꞌyy kaꞌeeh do hyb nꞌaa, tabedaa däk bä tadajëp doo, taky däng mä Esit bä naa Isaraéw buuj rabanꞌyyh da ta jawén. Pꞌop Hagä Do hã tahꞌyy kaꞌeeh do hyb nꞌaa tamejũũ sa hã nyy dꞌ rabadꞌoo ta kꞌyy paa hã."
58,11,23,"Pꞌop Hagä Do hã Mosees yb, Mosees ỹỹn rahꞌyy kaꞌeeh do hyb nꞌaa Mosees benäng do jawén paa bä, tamawoob hẽ kamarab noo gó rajejën mä Mosees. Anäm mä sa hã sa tꞌaah. Dooh mꞌ rajeỹỹm bä häj nꞌaa wahë nꞌaa mejũũ doo."
58,11,24,"Pꞌop Hagä Do hã Mosees hꞌyy kaꞌeeh do hyb nꞌaa, dooh takarẽn bä Paraóh toog tꞌaah ramaneëënh karapee tanado wät bä kä."
58,11,25,"Dooh takarẽn bä nesaa do moo hebꞌooh do sa da tahꞌyyb hado bä. Dooh takarẽn bä sa sii tatsebee bä. Ji wadꞌiits ti ta tii, ta hã. Pꞌop Hagä Do karapee, Isaraéw buuj, sa sii rarejãã do takarẽn tagadoo."
58,11,26,"Takꞌëp baad ub ta hã Kristo, Pꞌop Hagä Do Hꞌyyb Däng Do kajaa do tagada do hyb nꞌaa ta hã raky nꞌaa rejãã doo. Takꞌëp ky nꞌaa gebah do Esit häj nꞌaa bä hanäng do bahä̃nh ti ta hã. Raky nꞌaa rejãã do tawén gadoo, baad hadoo do ta säm tagada do hyb nꞌaa ta pooj jé."
58,11,27,"Tahꞌyy kaꞌeeh do hyb nꞌaa né hẽ tawén eréd hõm Esit häj nꞌaa. Dooh Esit häj nꞌaa wahë nꞌaa kawajããn do tajeỹỹm do hyb nꞌaa tado bä. Dooh tahꞌyy gajëë hõm bä, Pꞌop Hagä Do ji nahapäh do tahapëë däk do hyb nꞌaa."
58,11,28,"Pꞌop Hagä Do hã tahꞌyy kaꞌeeh do hyb nꞌaa tamejũũ Pas-kowa heen nꞌaa Isaraéw buuj ratabꞌëës. Tahꞌyy kaꞌeeh do hyb nꞌaa tamejũũ bꞌéé majyyw repeets hõm sa tób noo bä, dajëb manaa do sa taah wahꞌëëh hedoo do tanadejꞌëëp hyb nꞌaa."
58,11,29,"Isaraéw buuj rahꞌyy kaꞌeeh do hyb nꞌaa rabatsëg hõm akajar Hahiin Do häd näng doo me, bawoonh do ji mahõm do hadoo. Esit buuj kä rakarẽn bä paawä rabatsëg hõm Isaraéw buuj sa jawén, pehä̃s mä naëng me."
58,11,30,"Rahꞌyy kaꞌeeh do hyb nꞌaa Jerikó häd näng do panang hadë pä sꞌëëb kajäg bëëh, setsi ta ä̃h noo gó Isaraéw buuj ranu hawꞌõõd bong jawén paa bä. Ỹỹnh Rahab häd näng doo, hajõk do sii heꞌỹỹh do paah, tahꞌyy kaꞌeeh do hyb nꞌaa dooh tadajëb bä ta wób sa sii, panang babuuj Pꞌop Hagä Do ky nadahꞌeeh do sa sii. Baad mä Rahab gadoo paa pawóp hadoo do Isaraéw buuj panang begã nꞌaa. Tamo nꞌaa jesuu, tajejën. Series, "
58,11,32,"Badawëët paawä Gidejõn, Barak, Sãn-Sãw, Jepeté, Dawi, Samuéw häd enäh doo, Pꞌop Hagä Do ky nꞌaa rod na-ããj hẽ sa ky nꞌaa ji maherꞌood bä."
58,11,33,Rahꞌyy kaꞌeeh do hyb nꞌaa ta ti sa wób rado hõm sa majĩĩ häj nꞌaa. Rahꞌyy kaꞌeeh do hyb nꞌaa baad Pꞌop Hagä Do karẽn doo da ti sa wób rabagꞌããs. Rahꞌyy kaꞌeeh do hyb nꞌaa Pꞌop Hagä Do ky nꞌaa enooh do ragadoo. Rahꞌyy kaꞌeeh do hyb nꞌaa Pꞌop Hagä Do noo mesoo awad.
58,11,34,"Pꞌop Hagä Do hã rahꞌyy kaꞌeeh do hyb nꞌaa tëëg hõõ takꞌëp haju do mahä̃nh sa wób rakedꞌëëp. Rahꞌyy kaꞌeeh do hyb nꞌaa sẽn-jeer mahä̃nh rakedꞌëëp sa wób. Rahꞌyy kaꞌeeh do hyb nꞌaa, nahejꞌoonh do paa hejooj padëëk. Rahꞌyy kaꞌeeh do hyb nꞌaa rakarejan sa majĩĩ sii rakanebꞌooh noo gó, sa majĩĩ ranesꞌëëm."
58,11,35,"Ỹỹj wób pꞌaa hẽnh ragadoo sa taah dejëp do mahang genä bong doo.Sahõnh hẽ ta ti hedoo do ta wób rahapëë né paawä, hꞌyy kaꞌeeh do wób rahoop sa hã rarejãã doo. Rahob hadꞌyyt hẽ, dejëp. Dooh Pꞌop Hagä Do raky nꞌaa jejën bä rakedꞌëëp hyb nꞌaa paawä. Takꞌëp baad ji bawäd hadꞌyyt do hỹ pong jé, ragenä bong bä kä, ti ragahëën."
58,11,36,"Hꞌyy kaꞌeeh do wób raky nꞌaa rejãã, rahewyyh. Hꞌyy kaꞌeeh do wób ramoo mewyyt, ratsyym mewyyt haak sapuuw hadoo doo me, ragadahewꞌëës doo gó radewäts bꞌëëh."
58,11,37,"Pä me ramakut hꞌyy kaꞌeeh do wób radejëp hyb nꞌaa. Hꞌyy kaꞌeeh do wób rabaa gehõg hõm seer me. Hꞌyy kaꞌeeh do wób sẽn-jeer me radejꞌëëp. Jé padꞌyyt hẽ hꞌyy kaꞌeeh do wób rakedꞌëëp sa majĩĩ mahä̃nh. Jããm hẽ bꞌéé byyh kabara byyh hꞌyy kaꞌeeh do wób sa saroor. Dooh sa wë hanyys péh. Kasuud is paah. Rano nꞌaa masoo, rarahejãã. Banawäng doo bä, waëë mahang, pä yb gabaho doo gó, kꞌããts yt hã gabaho doo gó na-ããj hẽ rababok paah. Dooh rahyb nꞌaa pꞌeed bä badäk hahỹỹ bä hanäng doo. Baad hadꞌop ta tii. Badäk hahỹỹ bä habong do wób, Pꞌop Hagä Do hã hꞌyy kanaꞌeeh do sa bahä̃nh ta tii, baad hadoo doo."
58,11,39,"Baad ub ta ti sahõnh hẽ Pꞌop Hagä Do hã, ta hã rahꞌyy kaꞌeeh do hyb nꞌaa. Ti hadoo né hẽ, dooh paa ragado bä sa hã Pꞌop Hagä Do ky nꞌaa eno däk do paah. Rawén ganadoo paa ta tii, baad hadoo doo, pooj jé taky nꞌaa enooh do bahä̃nh, Pꞌop Hagä Do hꞌyyb däng do hyb nꞌaa sa hã ër hã na-ããj hẽ, séd demuun baad hadꞌop ër bahadoo hyb nꞌaa kä."
58,12,1,"Dooh ji hꞌyy gajëë hõm bä baad nadoo do ji ahob né paawä ky nꞌaa hahỹỹhTi hyb nꞌaa kä, hajõk hꞌyy kaꞌeeh do paah, pꞌooj ub habong do paa ër rahapäh do hyb nꞌaa, tawꞌããts hẽ ër eréd hõm sahõnh hẽ ji tahewaat doo, baad nadoo do ji tamasoo do na-ããj hẽ. Tawꞌããts hẽ hꞌyy ganajëng doo me Pꞌop Hagä Do karẽn doo da ër aboo hadꞌyyt hẽ hỹ jawén, tsyym kasꞌỹỹ do hꞌyy ganajëng doo me rawajꞌaah doo da rakajaa bä kä. Tawꞌããts hẽ Jesus hã ër hꞌyyb padëëk. Ër hꞌyy kaꞌeeh do du na do tii, ër hꞌyy kaꞌeeh do kahꞌũũm hanoo do tii. Takꞌëp tsebé do ta pooj jé tagadoo tagada do hyb nꞌaa tagadoo paa bꞌaa kajatsëk do hã tadajëp doo. Dooh hyb nꞌaa Jesus nu mebyng pé ta tii dꞌ tadajëp do hã.Judah buuj sa hã, bꞌaa hã ji dajëb bä takꞌëp ji nu mebyng. Sa hã Pꞌop Hagä Do ky nꞌaa wasꞌee däk do tii dꞌ dajëp doo. Ti hadoo né hẽ, dooh Jesus nu mebyy bä, baad hadoo do ta pooj jé tagada do hyb nꞌaa. Tii bä kä, Pꞌop Hagä Do sahõnh hẽ bagꞌããs do hub hẽnh tabaso kän, takawehꞌëëh doo bä."
58,12,3,"Bë hyb nꞌaa newë nyy da dooh Jesus hꞌyy gajëë hõm bä, takꞌëp ajyy nesaa do moo hebꞌooh do ta hã rakamajẽ né paawä. Bë hyb nꞌaa newë Jesus, bë hꞌyy gejë hõm mahä̃nh."
58,12,4,"Bëëh, dooh dajëb bë ahob nä bä nesaa do hã bë hꞌyy kebꞌaah do hyb nꞌaa. Ti hyb nꞌaa tawꞌããts hẽ bë hꞌyy kebꞌaah né hẽ, bë hꞌyy gejë hõm manäh."
58,12,5,"Bë mabaan hõm Pꞌop Hagä Do kyyh bë tahꞌyyb enꞌyym do hyb nꞌaa bë tamaherꞌoot doo. Bëëh, ta taah hã tabaherꞌoot tii. Hahỹỹ da ta kyyh ta kyy kerih doo gó: näng ta kyyh."
58,12,7,"Baad nadoo do bë ahoop doo, bë tametëëk do panꞌaa tii. Ta taah bë bahado däk do hyb nꞌaa, ta tꞌaah hã tabadꞌoo doo da bë hã tabadꞌoo ta ti metëëh. Sahõnh hẽ né hẽ sa taah hedoo do mahỹỹnh hadoo doo me sa yb metëëk."
58,12,8,"Mahỹỹnh do hadoo doo me Pꞌop Hagä Do bë tama netꞌëëg bä paawä, sahõnh hẽ ta taah tametëëk doo da, tii bä dooh paawä ta taah hehꞌäät bë do bä. Ỹỹnh daap hetaah do taah hadoo paawä bë tii bä."
58,12,9,"Ër karepé noo gó, ër yb badäk hahỹỹ bä hanäng doo, mahỹỹnh do hadoo doo me ër rametëëk, ër wén wehꞌëëh ër yb. Ti hyb nꞌaa tawꞌããts hẽ ti bahä̃nh ër Yb hỹ pong jé hawät do ër ky daheeh, ta pa hadꞌyyt hẽ ër babok hyb nꞌaa."
58,12,10,"Pawóp its ta baab noo gó ji yb ji rametëëk baad hadoo doo me sa hã, ër rabawꞌëëh hyb nꞌaa. Pꞌop Hagä Doo kä ër tametëëk baad tabahadoo hyb nꞌaa ër hã, baad hadꞌop, tsyt hẽ nesaa do mahä̃nh ër babok hyb nꞌaa kä, tsyt hẽ nesaa do mahä̃nh tabawät doo da."
58,12,11,"Ji hã rametëëk doo, ji rahewyyh doo, dooh né hẽ ji genaag bä ta tii dꞌ ji hã rabadꞌoo do ti noo gó. Hejoonh ji hã, datés ji hã. Ti hado né paawä, ta jawén kä, Pꞌop Hagä Do mo hajꞌaa ji ahob wät do hyb nꞌaa ji hꞌyy ganyy däk bä kä, takꞌëp hꞌyyb nyyw gó baad hadꞌop doo gó ji bawät tanꞌoo bä kä."
58,12,12,"Ti hyb nꞌaa kä, bëëh, hꞌyyb nahejooj padëëk doo, bëëh, hꞌyyb nahedo padëëk doo, tawꞌããts hẽ bë hꞌyy kahejꞌoonh, bë hꞌyyb hedo pꞌaa hẽnh. Tawꞌããts hẽ tyw nꞌaa dajang doo me bë babok, hꞌyyb nahedꞌoo do rahꞌyy ganejë hõm hyb nꞌaa, pꞌaa hẽnh baad hadꞌyyt hẽ Jesus tyw nꞌaa gó rababok hyb nꞌaa kä."
58,12,14,"Dooh ji makꞌyyts bä ji Pꞌop Hagä Do maherꞌoot do ky nꞌaa hahỹỹhHꞌyyb nyyw gó bë aboo sahõnh hẽ sa wë. Tsyt hẽ, nesaa do mahä̃nh, Pꞌop Hagä Do wë bë aboo hadꞌyyt hẽ. Tsyt hẽ nesaa do mahä̃nh ji naboo bä, dooh da Takꞌëp Hyb Nꞌaa Jawyk Do ji hapëë bä da."
58,12,15,"Baad bë masaa bë da hadoo doo, dooh bë mahang makyys pé ji hã Pꞌop Hagä Do ky enyym doo. Ji hã Pꞌop Hagä Do ky enyym do makyys doo, ta hã hꞌyy gajëë hõm doo, baad nadoo do tadu nꞌaa, ta wób tahꞌyyb tatuk ta nemuun dawëë Pꞌop Hagä Do mahä̃nh rababok hyb nꞌaa."
58,12,16,"Bë hyb nꞌaa matakä bë mahang tanaỹỹh hyb nꞌaa ta ỹỹm nadoo do sii, ta patug nadoo do sii. Bë hyb nꞌaa matakä bë mahang tananäng hyb nꞌaa Pꞌop Hagä Do wanehꞌëëh do Esauh makũ badꞌoo doo da. Sét ta waa hyb nꞌaa tesëëm hõm, tanꞌoo däk ta wahꞌëë hadoo do paa ta hỹỹj hã. Bë hapäh né hẽ, ta jawén, ta yb ky nꞌaa edëng takarẽn bä, dooh ta yb gado wäd bä. Aód né paawä dooh tahaja wäd bä tahỹỹd bä tabadꞌoo do paah."
58,12,18,"Ti hyb nꞌaa, tawꞌããts hẽ hꞌyy ganajëng doo me baad hadꞌyyt hẽ ër hꞌyy kaꞌeeh. Baad ub né hẽ ta tyw nꞌaa papuuj, pꞌooj ub Mosees hã kametä däk do bahä̃nh tii. Dooh bë kaja däg ji hapäh do waëë bahõõ däk doo bä, takꞌëp tabadagyp doo bä, bahꞌood darung do bawät doo bä, ër wahë makũ rabadꞌoo do paa hadoo.Ër wahë makũũh tawén herꞌoot, ta wakããn Isaraéw buuj tama erih do hyb nꞌaa hahỹỹh."
58,12,19,"Dooh bë maa napëë bä bꞌéé sꞌããn gamehỹỹh do ky kaꞌeeh doo. Dooh bë maa napëë bä Pꞌop Hagä Do kyyh ä̃m nꞌaa näng doo, ta ti ramaa napäh do paa hadoo. Ramaa napäh bä mꞌ rabetsẽẽ Pꞌop Hagä Do ky ym hyb nꞌaa sa hã taherꞌoot doo. Takꞌëp rajeỹỹm do hyb nꞌaa, dooh mꞌ rahaja bä ragado bä Pꞌop Hagä Do mejũũ doo: “Dajëp né da waëë hã moo däng doo, bë masããh see na-ããj hẽ dajëp né hẽ da. Ji akut pä me tadajëp hyb nꞌaa”, näng paa ta kyyh. Takꞌëp mä ta ä̃m nꞌaa näng Mosees hapäh doo. Ti hyb nꞌaa mꞌ taky hadoo: “Takꞌëp ỹ kajajãn ta ä̃m nꞌaa hã”, näng mäh. Ti hadoo paa sa hã."
58,12,22,"Ër hã kä ta tyw nꞌaa papuuj Pꞌop Hagä Do wë tagasëëts hõm. Pooj jé sa hã kametä däk do nahado tii. Waëë hadoo ji matym me ji nahapäh do wë, Sijõn häd näng do wë bë kaja däk. Jerusarẽnh hỹ pong jé badäk doo hẽnh, Pꞌop Hagä Do hedëb hadꞌyyt do panang wë bë kaja kän. Takꞌëp hajõk do ããs tsebꞌee doo gó hỹ pong jé rakata padëëk doo bä bë kaja kän. Pꞌop Hagä Do taah wahꞌëëh hedoo do sa wë bë kaja däg kän. Hỹ pong jé sa häd kerii däk. Sa wób bë bahado däk. Pꞌop Hagä Do wë bë kaja kän, sahõnh hẽ badäk hahỹỹ bä habong do ky nꞌaa etyy doo. Baad habok do paa hỹỹ kä baad hadꞌop do hado däk do sa wë bë kaja kän do hadoo.Jesus hã ji hꞌyy kaꞌeeh do hyb nꞌaa hỹ pong jé babuj nꞌaa ji bahado däk, dooh né paawä tꞌĩĩ hẽnh ji awäd nä bä. Ti hyb nꞌaa né hẽ sahõnh hẽ tetsén do wë ji kaja däk tanooh."
58,12,24,"Ta tyw nꞌaa papuuj Pꞌop Hagä Do ky nꞌaa enooh do Jesus gasëëts hõm do wë bë kaja kän. Baad ta majyyw ër hꞌyyb tym tabenyyw däk. Abéw majyyw nahado, kꞌããts gó naa Pꞌop Hagä Do hã tabetsẽẽ Pꞌop Hagä Do babaanh hyb nꞌaa ta säm. Jesus majyyw etsẽẽ hadoo Pꞌop Hagä Do hã tamabaan hõm hyb nꞌaa sahõnh hẽ nesaa do ër moo bok do paah."
58,12,25,"Ti hyb nꞌaa bë makꞌyyts manä Jesus ër tamaherꞌoot doo. Pꞌooj ub, Pꞌop Hagä Do kyyh badäk hahỹỹ bä Mosees sa hã tamaherꞌoot do makꞌyys doo, nesaa do hã raky nꞌaa kety däk tii. Ti bahä̃nh ji Pꞌop Hagä Do rejãã do ër ahoop da hỹ pong jé naa ër tamaherꞌoot do ër makꞌyyts bä. Dooh ër haja bä ër kejën bä ta ti mahä̃nh."
58,12,26,"Pꞌooj ub waëë Sinaih häd näng doo bä sa sii Pꞌop Hagä Do baherꞌoot noo gó, takꞌëp badäk hahỹ katajus wät ta ky hajꞌaa. Da hẽ kä hahỹỹ da Pꞌop Hagä Do ky däng: “Sét nuu me ti awät nä badäk hahỹ hadꞌyyt nado katajuus ỹ anꞌoo bä. Wë na-ããj hẽ katajuus da ỹ anꞌoo bä”, näng ta kyyh."
58,12,27,"“Sét nuu me ti awät nä” taherꞌood bä, gawatsig da tapehuunh do paa hahänh doo, naym doo, tahanäng pé tii. Jããm né hẽ haym nahänh doo."
58,12,28,"Ti hyb nꞌaa, panang banahänh do ër gadoo da do hyb nꞌaa hỹ pong jé Pꞌop Hagä Do bagꞌããs doo bä, tawꞌããts hẽ dooh ër eréd bä Pꞌop Hagä Do ky enyym do ji hã. Tawꞌããts hẽ takarẽn doo da, ër jꞌaa etsë ta hã. Tawꞌããts hẽ Pꞌop Hagä Do ër hyb nꞌaa jewꞌyyk ër hyb nꞌaa meuunh doo me. Tawꞌããts hẽ ta wë ër kadaduu doo me ër jꞌaa etsë ta hã. Tawꞌããts hẽ tii dꞌ ër badꞌoo, tëëg hõõ sahõnh hẽ tagawatsꞌiik do hadoo Pꞌop Hagä Do ër hꞌyy kahaꞌeeh doo."
58,13,1,Nyy da ji bawät do ky nꞌaa hahỹỹhTawꞌããts hẽ bë kamahä̃n hadꞌyyt hẽ bë da hadoo do Jesus hã hꞌyy kaꞌeeh doo.
58,13,2,"Tawꞌããts hẽ baad bë gadoo bë tób bä ta sꞌee hẽnh naa hena doo. Tii dꞌ ta wób rabadꞌoo do hyb nꞌaa paah, ããs né ti ragadoo, dooh né paawä rahapëë bä ããs rado bä."
58,13,3,"Tawꞌããts hẽ ragadahewꞌëës doo gó radewäts bꞌëëh do bë hyb nꞌaa esee, bë masaa. Bë hyb nꞌaa newë nyy dꞌ bë karẽn paawä bë hã ta wób rado bä, bë tado bä paawä ẽnh radewäts bꞌëëh doo. Bë hyb nꞌaa newë na-ããj hẽ rarahejãã doo, bë hã pé hado né paawä ta tii."
58,13,4,"Tawꞌããts hẽ bë sahõnh hẽ bë hyb nꞌaa jewꞌyyk ji katëë doo. Masuuj nado tii. Tawꞌããts hẽ ỹỹnh patug dooh ta ỹỹm tawadꞌii bä ỹỹnh see wë. Tawꞌããts hẽ ỹỹnh na-ããj hẽ dooh tawadꞌii bä ta patug. Tii dꞌ ỹ wén herꞌoot, baad nadoo do hã Pꞌop Hagä Do ky nꞌaa etyy da sa ỹỹm nadoo do sii, sa patug nadoo do sii haꞌỹỹh doo."
58,13,5,"Bë kamahä̃n manä dajẽẽr. Tawꞌããts hẽ bë hꞌyy gadeja bë wë hanäng do hã. Tii dꞌ bë ỹ wén maherꞌoot, hahỹỹ da Pꞌop Hagä Do ky däng do hyb nꞌaa: “Dooh õm ỹ eréd bä. A pa hadꞌyyt hẽ ỹ bawät”, näng mäh."
58,13,7,"Bë hyb nꞌaa esꞌee bë wahë nꞌaa bë hꞌyyb mahꞌũũm do paah, Pꞌop Hagä Do panyyg bë ramaherꞌoot do paah. Bë hyb nꞌaa newë nyy da rababok paa radejëp bä kä. Tawꞌããts hẽ rahꞌyy kaꞌeeh do paa da bë hꞌyy kaꞌeeh."
58,13,8,"Jesus Kristo dooh takahỹỹd bä. Pꞌooj ub tabawät doo da, da hẽ na-ããj hẽ tabawät, hỹ jawén na-ããj hẽ tabawäd hadꞌyyt da."
58,13,9,"Ti hyb nꞌaa bë anꞌoo manä ta sꞌee hẽnh bë rahꞌyyb mahũũm hajõng hedoo do ta see ky nꞌaa me rama metëëk doo me. Tawꞌããts hẽ ji wë Pꞌop Hagä Do ky enyym do bë tahꞌyyb hejꞌoonh, baad bë hꞌyy kae hadꞌyyt hẽ hyb nꞌaa. Sa waa, sa tä ratayy do hã bë hyb nꞌaa matakä manäh. Dooh ta ti masaa bä tayy do sa hã."
58,13,10," Ër wë ti anyy däg kän nesaa do ër moo bok do hado hõm doo, Jesus, ër hyb nꞌaa dajëp doo. Sa masããh wób majyyw Judah buuj sa ky nꞌaa rod wahë nꞌaa tamahũũm Pꞌop Hagä Do tób nꞌaa gawakõ tꞌõp gadäk doo gó Pꞌop Hagä Do matym gó, nesaa do ramoo bok do paa kado hõm hyb nꞌaa. Sa hã Pꞌop Hagä Do kahesé do tób nꞌaa yt hã moo hebꞌooh doo, dooh rahaja bä rawëë bä ta ti booj yb, kabara dab. Panang bahä̃nh rabaju hõm tii. Ta tii pé né hẽ, Pꞌop Hagä Do matym gó nesaa do hado hõm do ti Jesus."
58,13,12,"Ta hã kaja däk sahõnh hẽ sa ky nꞌaa rod rabadꞌoo do paah. Ti hyb nꞌaa, Jesus na-ããj hẽ ahob wät panang bahä̃nh, ta majyyw hyb nꞌaa tsyt hẽ Pꞌop Hagä Do wë tabasëëw hõm hyb nꞌaa ta karapee."
58,13,13,"Ti hyb nꞌaa kä, panang bahä̃nh Jesus ramahũũm doo da, ta hã rarejãã do tabahoop hyb nꞌaa, tawꞌããts hẽ ër na-ããj hẽ ër eréd hõm Jesus ganadoo do rabahedꞌoo doo. Tawꞌããts hẽ ër gadoo Jesus hyb nꞌaa ër raky nꞌaa rejã bä, Jesus gado däk do paa hadoo ta hã raky nꞌaa rejãã doo. Ta ti ỹ wén herꞌoot, dooh babä ër panang hehꞌäät nahänh do tado bä. Hỹ pong jé ër panang hehꞌäät do ti ër gada doo."
58,13,15,"Jesus ër ky nꞌaa rod Pꞌop Hagä Do wë tabahadoo do hyb nꞌaa, tawꞌããts hẽ Jesus wë ër bahõm ër jꞌaa etsëë hadꞌyyt hẽ hyb nꞌaa Pꞌop Hagä Doo. Da hẽ ër jꞌaa etsë doo, Pꞌop Hagä Do matym nꞌaa hadoo né hẽ tii, Pꞌop Hagä Do ji hyb nꞌaa jewꞌyyk do né hẽ tii."
58,13,16,Bë moo boo hadꞌyyt hẽ baad hadoo do bë da hadoo do wë. Bë mabaan manä tii. Bë masaa hadꞌyyt hẽ ta wób bë wë hanäng doo me. Bë mabaan manä tii. Pꞌop Hagä Do matym nꞌaa hadoo tii. Pꞌop Hagä Do hꞌyy gadajang ta tii hã.
58,13,17,"Tawꞌããts hẽ bë ky dahé, bë hyb nꞌaa jewyyg Jesus hã hꞌyy kaꞌeeh do hyb nꞌaa bë wahë nꞌaa hedoo doo. Bë rahagãã hadꞌyyt hẽ, rahapäh do hyb nꞌaa Pꞌop Hagä Do wë rakametëëh hyb nꞌaa ta jawén kä nyy da paa bë rabahagꞌããs. Bë anꞌoo manä bë rahyb nꞌaa tón, baad nadoo do hyb nꞌaa ta ti bë hã. Ti hyb nꞌaa tawꞌããts hẽ bë ky dahé né hẽ, tsebee gó bë rabahagꞌããs hyb nꞌaa."
58,13,18,"Bë ky nꞌaa etsꞌẽẽ ãã hyb nꞌaa Pꞌop Hagä Do hã. Ãã hapäh, baad ub ãã hꞌyyb. Baad ub ãã baboo hadꞌyyt hẽ ãã karẽn."
58,13,19,Takꞌëp bë ky nꞌaa etsꞌẽẽ Pꞌop Hagä Do banoo hyb nꞌaa nayyw hẽ ỹ matëëh hyb nꞌaa bë wë.
58,13,20,"20 Ỹ karẽn Pꞌop Hagä Doo, hꞌyyb nyyw ji hã hanoo doo, bë hã tabanoo sahõnh hẽ baad hadoo doo, takarẽn do bë bahajaa bë moo bok hyb nꞌaa. Ỹ karẽn Jesus Kristo hyb nꞌaa tamoo wät ër hꞌyyb gó tagenꞌaak doo. Ta tyw nꞌaa papuuj nahänh do Pꞌop Hagä Do ky nꞌaa enooh do paa Jesus majyyw gasëëts hõm do hyb nꞌaa, pꞌaa hẽnh Jesus ër Wahë Nꞌaa ganä wät dejëp do mahang Pꞌop Hagä Do anꞌoo bä. Bꞌéé hagã nꞌaa wahë nꞌaa hehꞌäät do ti Jesus.Ër hagã nꞌaa hehꞌäät tahanäng pé tii. Tawꞌããts hẽ Jesus Kristo ër jꞌaa etsëë hadꞌyyt hẽ. Ỹỹ. Tii dꞌ né hẽ. Tawꞌããts hẽ."
58,13,22,"Wakãn haa hedoo doo, baad bë gado hahỹ bë ỹ ma erih doo gó bë ỹ maherꞌoot doo. Dooh tadawëd bä ỹ ma erih doo."
58,13,23,"Bë ỹ maherꞌoot, dooh ër hỹỹj hadoo do Tsimoot ragadahewꞌëës doo gó tagꞌëëd wäd bä. Rado nyyh. Nayyw hẽ takaja bä babä, ỹ mahũũm da si ỹỹ, bë wë ỹ begꞌããs bä."
58,13,24,"Bë maherꞌood ãã hyb nꞌaa esee bë wahë nꞌaa hedoo doo, sahõnh hẽ Pꞌop Hagä Do karapee na-ããj hẽ. Itarija häj nꞌaa buuj Jesus hã hꞌyy kaꞌeeh do bë mꞌ rahyb nꞌaa esee."
58,13,25,Ỹ karẽn Pꞌop Hagä Do ky enyym bë wë. Jããm hẽ kä.
59,1,1,"Jesus hã hꞌyy kaꞌeeh do hã Tsijaag, Jesus wakꞌããn ma erih do hahỹỹhTsijaag ỹ ti hỹỹh, Pꞌop Hagä Doo, Jesus Kristo Takꞌëp Hyb Nꞌaa Jawyk Do sa karom. 12 hedoo do Isaraéw taah panaa mahang Jesus hã hꞌyy kaꞌeeh do jé padꞌyyt hẽ ketyn hõm do ỹ edëng."
59,1,2,"Wakãn haa Tsijaag wén erii wät, ta nemuun Jesus hã rahꞌyy kaꞌeeh do hyb nꞌaa. tawꞌããts hẽ baad bë tsebee hajõng hedoo pé ji hã kametyy do bë wë tana bä."
59,1,4,"Tawꞌããts hẽ bë hꞌyy kahejój hadꞌyyt hẽ baad tabahado däk hyb nꞌaa bë hꞌyyb tym, sahõnh hẽ ji hã Pꞌop Hagä Do karẽn do tabanäng hyb nꞌaa bë hꞌyyb tym gó, bë wë tabadoo mahä̃nh."
59,1,5,"Ti hadoo né hẽ, Pꞌop Hagä Do karẽn do bë see nahapëë bä, tawꞌããts hẽ tabetsẽẽ Pꞌop Hagä Do hã. Tii bä Pꞌop Hagä Do banoo ta hã tahꞌyy ganäng hyb nꞌaa. Baad Pꞌop Hagä Do banoo ji hã kä. Takꞌëp Pꞌop Hagä Do betsëëh sahõnh hẽ sa hã. Dooh ji tahajẽẽw bä ji ky nꞌaa etsꞌẽẽ bä."
59,1,6,"Tawꞌããts hẽ hetsẽẽ doo, hꞌyy kaꞌeeh doo me taky nꞌaa etsẽẽ. Tawꞌããts hẽ dooh taky sëëw bä Pꞌop Hagä Doo. Maadaka bahꞌood ty gahëm hẽnh tamahũũm do hadoo jé ky sëm doo. Ta ti hadoo do dooh tagadoo pé Takꞌëp Hyb Nꞌaa Jawyk Do hanaa. Pawóp hẽ hadoo ta ti hedoo pé sa hꞌyyb. Hꞌyy kehỹỹd hadꞌyyt hẽ ragabok. Series,  Series, "
59,1,9,"Tawꞌããts hẽ Jesus hã hꞌyy kaꞌeeh do kesꞌuut doo, ky nꞌaa netsꞌëëh doo, rahꞌyy kasabꞌee, Pꞌop Hagä Do matym gó raky nꞌaa etsä däk tanoo do hyb nꞌaa. Tawꞌããts hẽ takꞌëp ma enäh do rahꞌyy kasabꞌee rakadadꞌuu Pꞌop Hagä Do anꞌoo wät do hyb nꞌaa sa hã. Jawii tsꞌooh ahëëj jëng do hadoo da.Rakadadꞌuu Pꞌop Hagä Do anꞌoo bä, sa ma hã rahꞌyyb naeh hyb nꞌaa, Pꞌop Hagä Do hã naa sahõnh hẽ sa wë hanäng do rabahapäh hyb nꞌaa."
59,1,12,"Ky nꞌaa kedëng ji, ji hꞌyy kaneréd bä kametyy do ji wë tana bä. Kametyy do hã ji jꞌaa ketsëë däk bä kä ji gadoo ji hedëb hehꞌäät do ta säm hadoo, ta hã kamahä̃n do hã Pꞌop Hagä Do ky nꞌaa enooh do paah."
59,1,13,"Kametyy do ji wë tana bä, ji tahꞌyyb tatug bä nesaa do ji moo wät hyb nꞌaa, tawꞌããts hẽ dooh “Pꞌop Hagä Do ỹ tahꞌyyb tatuk” ji noo bä. Dooh hajaa pé Pꞌop Hagä Do tahꞌyyb tatug bä nesaa do hã. Pꞌop Hagä Do na-ããj hẽ dooh ji tahꞌyyb tatug bä nesaa do hã."
59,1,14,"Nesaa do ër hꞌyyb karẽn do ti ër tahꞌyyb tatuk nesaa do wë. Ër tawedii, tii bä ër tahꞌyyb maso däk nesaa do hã. Nesaa do ji moo wät do ganyyh tii bä, nesaa do ër hꞌyy karẽn do hajꞌaa. Nesaa do aee däg bä, nesaa do kahꞌũũm bä kä, tamana kän ji hꞌyyb tym dajëp doo."
59,1,16,Bë daaj hẽ bë kawadꞌii manä wakãn haa ỹ kamahä̃n doo.
59,1,17,"Sahõnh hẽ tawꞌããts hẽ hadoo doo, baad hadꞌop do na-ããj hẽ, pꞌop naa né hẽ tabana. Pꞌop Hagä Doo, wë hã hanäng do bag pahuunh do hanaa né hẽ. Badäk hahỹ bag kawereem né hẽ paawä, Pꞌop Hagä Do dooh tahꞌyy kahỹỹd bä, dooh ta hã hewaat pé na-ããj hẽ."
59,1,18,"Pꞌop Hagä Do hꞌyyb däng ër hꞌyyb tym tabedꞌëëp hyb nꞌaa baad hadoo do ky nꞌaa me, ta karapee tsyt hẽ tasëëw däk do ër bahadoo hyb nꞌaa ta wë, sahõnh hẽ tapehuunh do mahang, pooj jé joom ag Pꞌop Hagä Do wë kasëëw hõm do hadoo ër bahadoo hyb nꞌaa."
59,1,19,"Ji maa newꞌëp do nado Pꞌop Hagä Do kyyh ky nꞌaa hahỹỹhWakãn haa ỹ kamahä̃n doo, bë hyb nꞌaa matakä hahỹỹ hã: Tawꞌããts hẽ sahõnh hẽ ji, ji nayyw hẽ ji maa newëë. Tawꞌããts hẽ dooh nayyw hẽ ji erꞌood. Tawꞌããts hẽ dooh nayyw hẽ ji kawajꞌããn bä. Kawajããn doo, dooh baad ji hawät do Pꞌop Hagä Do ji hã gahëën do anꞌoo bä."
59,1,21,"Ti hyb nꞌaa tawꞌããts hẽ bë eréd hõm hesus hadoo do bë hꞌyyb tym gó hanäng doo. Bë eréd hõm na-ããj hẽ nesaa do hedoo do jé padꞌyyt hẽ hanäng doo. Hꞌyy kadaduu doo me bë gado Pꞌop Hagä Do kyyh bë hꞌyyb gó kanꞌoo däk doo. Ta ti né hẽ hajaa bë hꞌyyb tym tabedꞌëëp, Pꞌop Hagä Do wë bë nu kajäk hyb nꞌaa."
59,1,22,"Ji maa newꞌëp do nado Pꞌop Hagä Do kyyh. Tawꞌããts hẽ ji moo wät né hẽ taherꞌoot doo. Ta ti maa newꞌëp doo, panyyg ky nadaheeh doo, ta daaj hẽ takawadii."
59,1,23,"Hahỹ hadoo Pꞌop Hagä Do kyyh maa newꞌëp doo, tamejũũ do moo nawät doo: Ajꞌyy japow me kamegꞌããs do hadoo tii. Kamegꞌããs, ti tabahõm, ti nayyw hẽ tamabaan hõm takamegãã wät doo."
59,1,25,"Ta tii dꞌ nado baad matakëë do Pꞌop Hagä Do ky nꞌaa jawꞌyyk do baad hadꞌop doo, nesaa do mahä̃nh ji tedꞌëëp doo. Baad tamatakä hadꞌyyt bä, tamanabaan bä, taky dahé bä, sahõnh hẽ tamoo wät do hã Pꞌop Hagä Do ky nꞌaa edëng ta hã."
59,1,26,"Pꞌop Hagä Do karẽn doo da hawät do tedꞌoo doo, ta kyy tamanedug bä, ta hã hẽ takawadii tii. Daap ti ta ti Pꞌop Hagä Do wë tamoo wät do tedꞌoo doo."
59,1,27,"Hahỹ ti baad hadoo do hehꞌäät do Pꞌop Hagä Do ër Yb gadoo do ër hã: Kabarii, ỹỹnh patug tamaa wäd is do na-ããj hẽ ji tꞌyyd mehĩĩn doo, baad tanado bä sa hã. Hahỹ na-ããj hẽ Pꞌop Hagä Do gadoo do ër hã: Ji matakëë ji hã badäk hahỹỹ hã habong do Pꞌop Hagä Do hã hꞌyy kanaꞌeeh do hꞌyyb karẽn do mahä̃nh."
59,2,1,"Dooh ji asëëw bä ji gadoo do sa mahang ky nꞌaa hahỹỹhWakãn haa, Jesus Kristo Takꞌëp Hyb Nꞌaa Jawyk Do hã, takꞌëp ji wehꞌëëh do hã bë hꞌyy kaꞌeeh do hyb nꞌaa, bë asëëw manä bë gadoo do sa mahang.  Hahỹỹ dꞌ ỹ hanäng pé tii: Ajꞌyy ta moo heen nꞌaa kꞌããts tëg gabarëëh do moo däk doo, saroor ky nꞌaa gebah do dadäk do bë kahetꞌaa bä takajaa bä, baad bë gado bä, banäm doo bä bë atsyyd bä tabasooh hyb nꞌaa, tii bä ajꞌyy kasuud is doo, saroor säg dadäk do bë kahetꞌaa bä tajëë suun bä na-ããj né hẽ, ti ta hã bë ky hado bä: “Nanäng bä agꞌëëd däg, tũũ tsym ỹ pa mabahyy häng”, bë noo bä, Series, "
59,2,4,"dooh séd demuun bë gado bä bë wë hegꞌããs doo. Tii dꞌ bë adoo bä, bë asëëw däk bë gadoo do mahang. Baad nado tii. Hyb nꞌaa jewyk doo, baad hadoo doo, baad nadoo do rod nꞌaa ky nesaa do hado däk bë tii bä."
59,2,5,"Wakãn haa ỹ kamahä̃n doo, bë maa newë hahỹ ỹ herꞌoot doo: Pꞌop Hagä Do asëëw hõm badäk hahỹỹ hã habong do sa hã kasꞌuut doo, baad ub Jesus Kristo hã rahꞌyy kaꞌeeh hyb nꞌaa, Pꞌop Hagä Do bagꞌããs do karapee rabahadoo hyb nꞌaa, ta hã kamahä̃n do sa hã Pꞌop Hagä Do ky nꞌaa enooh do paah."
59,2,6,"Bëë kä, bë makꞌyyts kän kasꞌuut doo. Takꞌëp ma enäh do nado gꞌeeh ti bë hã rejãã doo? Ti nado gꞌeeh ti bë ramahũũm do hyb nꞌaa jewyk do sa wë, bë raky nꞌaa tapaa hyb nꞌaa sa hã?"
59,2,7,"Takꞌëp ma näng do né tii, Jesus bë wahë nꞌaa ky nꞌaa etsëëh do ky nꞌaa rahejãã doo."
59,2,8,"Baad né hẽ ti bë hã, hahỹ ër Wahë Nꞌaa ky nꞌaa jawꞌyyk do baad bë ky dahé bä: “Makamahä̃n a da hadoo doo, a hã makamahä̃n doo da.” Ta tii da né hẽ Pꞌop Hagä Do kyy kerih doo."
59,2,9,"Ti hyb nꞌaa, ta see baad bë gado bä ta wób sa mahä̃nh, nesaa do bë moo boo däk. Pꞌop Hagä Do ky nꞌaa jawꞌyyk do bë taky nꞌaa ety däk tii bä, ta ky nꞌaa jawꞌyyk do bë ky nadaheeh do hyb nꞌaa."
59,2,10,"Hahỹ hyb nꞌaa ỹ wén erih ta tii: Sahõnh hẽ né hẽ paawä Pꞌop Hagä Do ky nꞌaa jawꞌyyk do ky daheeh doo, sét ub taky nadahé bä, sahõnh hẽ Pꞌop Hagä Do ky nꞌaa jawꞌyyk do ky nadaheeh do tabahado däk tii."
59,2,11,"“Aä̃ manä ta seeh ỹỹm sii” Dew- mejũũ doo, “Madajëëb manä a da hadoo doo” Dew- ti na-ããj hẽ tamejũũ. Ti hyb nꞌaa, a da hadoo do madajëëb bä, a ỹỹm, a patug nadoo do sii naä̃ né hẽ paawä õm, Pꞌop Hagä Do ky nꞌaa jawꞌyyk do ky nadaheeh do mabahado däk né hẽ õm."
59,2,12,"Ta jawén bë hã da Pꞌop Hagä Do ky däng nyy dꞌ tabadꞌoo bë hã, bë ky dahé bä, bë ky nadahé bä ta ky nꞌaa hanäm do Pꞌop Hagä Do wë ji tedꞌëëp doo. Ti hyb nꞌaa, ji bawät do hã Pꞌop Hagä Do matakëë do hyb nꞌaa, bë hyb nꞌaa matakä bë herꞌoot do hã, bë babok do hã. Hahỹ hyb nꞌaa ỹ wén erih ta tii: Ta wób tꞌyyd manehĩĩn doo, dooh Pꞌop Hagä Do tꞌyyd mehĩĩn bä. Ji tꞌyyd mehĩĩn bä ta wób, dooh tii bä Pꞌop Hagä Do ji taky nꞌaa ety bä. Ji tatꞌyyd mehĩĩn da."
59,2,14,"Ji hꞌyy kaꞌeeh do metëë nꞌaa ky nꞌaa hahỹỹhWakãn haa, “Jesus hã ỹ hꞌyy kaꞌeeh” ji noo bä, baad hadoo do ji moo nawäd bä ji hꞌyy kaꞌeeh do metëë nꞌaa, daap ti ta ti ji herꞌoot doo. Ta ti hedoo do ji hꞌyy kaꞌeeh doo, dooh tahaja bä ji tedëëb bä Pꞌop Hagä Do wë."
59,2,15,"Tanyy bä paawä ji hỹỹj hedoo doo, ji ä̃nh hedoo do hahëëm doo, saroor hebaan do tema bok do hyb nꞌaa, hasꞌaah do na-ããj hẽ, tii bä bë see ky hadoo bä paawä sa hã: “Ahõm kä baad ub, kahatäh, mawog nyy däg da!”, taky hadoo bä, dooh tanoo pé sa wë bedoh do sa hã, daap hẽ ta tii dꞌ ta kyyh."
59,2,17,"Ti hadoo né hẽ, jããm ub Jesus hã ji hꞌyy kae bä, baad hadoo do ji moo nawäd bä paawä ji hꞌyy kaꞌeeh do metëë nꞌaa, daap hẽ ti ta ti ji hꞌyy kaꞌeeh do ji hanäng doo. Dajëp do hadoo ti ta ti ji hꞌyy kaꞌeeh doo."
59,2,18,"Bë see apäh ky hadoo hã ỹỹ: “Ta see Jesus hã tahꞌyy kaꞌeeh, ta see baad hadoo do moo hewꞌëët doo”, näng apäh. Ta ti hã hahỹỹ dꞌ këh ỹỹ: Mametä hã ỹỹ mahaja bä paawä Jesus hã mahꞌyy kahaꞌeeh doo, baad hadoo do mamoo nawäd do hã. Tii bä da baad hadoo do ỹ moo wät do hã ỹ metëëh a hã Jesus hã ỹ hꞌyy kaꞌeeh doo."
59,2,19,"Jããm hẽ sét ub né hẽ Pꞌop Hagä Doo, maky daheeh, mahanäng? Tawꞌããts hẽ né paawä ta tii, karapꞌaar hꞌyyb nesaa do na-ããj né hẽ rahapäh tii. Ti hadoo né hẽ, kajajãn bong Pꞌop Hagä Do rajeỹỹm do hyb nꞌaa."
59,2,20,"Hꞌyy gatamah do õm! Makarẽn ỹ metëëh a hã daap hẽ ta tii da ji hꞌyy kae bä, baad hadoo do ji hꞌyy kaꞌeeh do metëë nꞌaa ji moo nawäd bä?"
59,2,21,"Bë hyb nꞌaa newë ër wahë makũ Abaraãm. Pꞌop Hagä Do mejũũ do taky daheeh do hyb nꞌaa né hẽ Abaraãm baad tabahado däk paa Pꞌop Hagä Do matym gó, ta tꞌaah Isak tabanꞌoo däk noo gó Pꞌop Hagä Do hã tabajuu hyb nꞌaa paawä."
59,2,22,"Mahyb nꞌaa newë, baad Pꞌop Hagä Do hã Abaraãm hꞌyy kaꞌeeh do hyb nꞌaa taky daheeh na-ããj hẽ Pꞌop Hagä Do mejũũ doo. Pꞌop Hagä Do mejũũ do tamoo wät do hyb nꞌaa, hehꞌäät däg tahꞌyy kaꞌeeh doo."
59,2,23,"Hahỹỹ da Pꞌop Hagä Do kyy kerih do paa hã: “Abaraãm ky dahé kän Takꞌëp Hyb Nꞌaa Jawyk Doo. Taky daheeh do hyb nꞌaa né kä mꞌ, baad tawén hado däk Pꞌop Hagä Do matym gó.” Abaraãm moo wät do hã, taky daheeh do hã, te hub né hẽ ta ti kerih do kametä däk. Pꞌop Hagä Do najiis ramaneëëj kän Abaraãm."
59,2,24,"Wyt ta maab hẽ: Pꞌop Hagä Do karẽn do ji moo wät do hyb nꞌaa na-ããj hẽ baad däg ji hꞌyyb tym Pꞌop Hagä Do matym gó. Jããm hẽ ji hꞌyy kaꞌeeh do hyb nꞌaa hadꞌyyt nado.Dooh Tsijaag ma metꞌëëg bä jããm hẽ baad hadoo do ji moo wät do hyb nꞌaa baad ji hado däk Pꞌop Hagä Do matym gó. Hahỹ ti Tsijaag hanäng péh: Hehꞌäät tado bä ji hꞌyy kaꞌeeh doo, tii bä baad hadoo do Pꞌop Hagä Do karẽn do ji moo wät. Jé Pꞌop Hagä Do ji hã karẽn do ky nadaheeh doo, dooh tahꞌyy kae bä hehꞌäät. 2.26 hã Tsijaag ji tamaherꞌoot nyy dꞌ tahanäng péh."
59,2,25,"Ti hadoo Rahab häd näng do hã, ỹỹnh pooj jé hajõk do sii heỹỹh doo. Tamoo wät do hyb nꞌaa baad tawén hado däk Pꞌop Hagä Do matym gó, sa panang begꞌããs do ta tób bä tagadoo do hyb nꞌaa, ta tyw nꞌaa see tametëëh hyb nꞌaa kä kejën doo gó rabahõm hyb nꞌaa."
59,2,26,"Ji hꞌyyb tym tamaa wäd bä ji dajëp. Ti hadoo ji hꞌyy kaꞌeeh do hã. Baad hadoo do ji moo wät do badoo bä ji hã, dajëp do hadoo tii bä ji hꞌyy kaꞌeeh doo."
59,3,1,"Ji nooh, ji nagꞌaad ky nꞌaa hahỹỹhWakãn haa, bë hapäh hahỹỹh: Ta wób bahä̃nh Pꞌop Hagä Do ky nꞌaa etyy da ta ky nꞌaa ma mehetëk do sa hã.Ta wób bahä̃nh Pꞌop Hagä Do wén gahëën ta ky nꞌaa ma mehetëk hedoo do sa hã, baad ta kyyh rabahapäh do hyb nꞌaa. Ti bahä̃nh taky nꞌaa etyy do hyb nꞌaa ta kyyh ma mehetëk do sa hã, tawꞌããts hẽ dooh hajõk bë mahang karẽn do ta ky nꞌaa ma mehetëk rabahadoo hyb nꞌaa."
59,3,2,"Sahõnh hẽ ëër, ër besꞌõõs hajõng. Hỹỹ kä, ajꞌyy taherꞌoot do hã nesꞌõõs doo, baad hadꞌop do tii. Tahajaa sahõnh hẽ nesaa do mahä̃nh baad takanä bä."
59,3,3,"Ta meduug nꞌaa ji dadäg bä kawaaro noo hã ji raky daheeh do heen nꞌaa, ji hajaa ji medug bä ta hã sahõnh hẽ."
59,3,4,"Marakate na-ããj né hẽ. Aee né paawä, takꞌëp tabahëm do mahũũm né paawä, ta poo wõj nꞌaa mahũũm rakarẽn hẽnh ta du wõd nꞌaa me, nadꞌëëd its né paawä ta tii."
59,3,5,"Ti hadoo ji nagꞌaad hã. Nadꞌëëd its né paawä ji nagꞌaad, kasabꞌee hajõng tahajaa. Bë hyb nꞌaa newë hahỹỹh: Hëëj baeh do ahõng, nadꞌëëd its né paawä ta hõõ du nꞌaa doo. Tëëg hõõ hadoo ji nooh, ji nagꞌaad. Séd dó nesaa do ta hanaa. Ji nagꞌaad ji merꞌoot do hanaa né hẽ hesus do hadoo sahõnh hẽ ji hã, ji herꞌoot do hyb nꞌaa. Nesaa do ji nagꞌaad herꞌoot do hanaa, ji karehejãã do sahõnh hẽ. Tii dꞌ hadꞌyyt hẽ ji gawät. Ji madajëp né hẽ ta tii da. Tëëg hõõ tabanesaa do hanäng doo hẽnh naa tagahõõ do hadoo ji nagꞌaad."
59,3,7,"Sahõnh badäk hahỹ babo nꞌaa hëëj hã habong doo, tame habong doo, tawꞌëëd sii hẽ ji hajaa ji metꞌëëg bä. Pooj jé rahaja däk tii, da hẽ na-ããj né hẽ."
59,3,8,"Ta ti ji haja né hẽ paawä, ji nagꞌaad, ji merꞌoot doo me, dooh hajaa pé tametꞌëëg bä, dooh hajaa pé tamedug bä. Nesaa do ta ti ji nagꞌaad. Dooh ji haja bä ta hã. Tawäd hadꞌyyt hẽ. Pꞌyym mahỹỹnh do hadoo ji dahejꞌëëp do hadoo ta hanaa."
59,3,9,"Ta tii me ji jꞌaa etsë Takꞌëp Hyb Nꞌaa Jawyk Doo, ër Yb. Ta tii me na-ããj hẽ ji ky nꞌaa wasee ji da hadoo do Pꞌop Hagä Do pahuunh do ta da hadoo doo. Sét né hẽ ji noo me naa ti tamanyyh ji jꞌaa etsë do ky nꞌaa, ji ky nꞌaa wasee do ky nꞌaa na-ããj hẽ. Dooh tawꞌããts hẽ tado bä ta ti wakãn haa. Kꞌããts gó naa naëng ganyyh doo, dooh séd demuun naëng ganä bä ty ganäm doo, naëng ty gasus do na-ããj hẽ. Wakãn haa, joom dooh ta ag kawereem bä. Dooh wiigo häd näng do joom eag bä oriib häd näng do ag. Dooh uwa tyd hã taganä bä wiigo häd näng do ag. Dooh na-ããj hẽ naëng ty ganäm doo bä naa ty gasus do taganä bä."
59,3,13,"Ji hajaa do hehꞌäät do ky nꞌaa hahỹỹhBë mahang Pꞌop Hagä Do ji hã karẽn do tahapäh tedꞌoo doo, ta tii hã tahꞌyy ganäng tedꞌoo doo, tawꞌããts hẽ baad tabawät do hã tametëëh ta tii. Tawꞌããts hẽ kanasabꞌee doo gó baad hadoo do tamoo wät. Pꞌop Hagä Do karẽn do hapäh doo, dooh takasabé bä."
59,3,14,"Hỹỹ kä, takꞌëp bë hꞌyy kajewëëts bä, ta wób sa bahä̃nh hadꞌyyt bä bë karẽn bä bë hꞌyy kajäg bä, bë hꞌyy kasabé manä bë hajaa bë edꞌoo do hã. Ta tii dꞌ bë adoo bä, dooh baad hadoo do bë ky dahé wäd bä. Ta ti hedoo pé ji hajaa doo, dooh hỹ pong jé naa tado bä. Badäk hahỹỹ bä naa tii. Nesaa Do Yb hanaa. Ji hyb nꞌaa jewës do bawät bä, ji karẽn do sa bahä̃nh ji bawät do bawät bä, ta tii bä ky kedꞌaak doo, ta tii bä kajꞌõõk do bawät. Ta tii bä sahõnh hẽ nesaa do moo kahewꞌëët do ji bawꞌyyt."
59,3,17,"Ji hajaa do hỹ pong jé hana doo, ta ti anoo ji hã baad hadꞌop do ji hꞌyyb tym. Hꞌyyb nyyw gó ji bawät sahõnh hẽ sa wë tanꞌoo bä tii. Dooh hꞌyy gaẽẽj me ta wób ji gado tanꞌoo bä. Ta wób herꞌoot do baad ji maa newëë ta ti anꞌoo bä. Ta wób ji tꞌyyd mehĩĩn hadꞌyyt hẽ, baad hadoo do ji moo wäd hadꞌyyt hẽ ta wób hã tanꞌoo bä. Séd gó ji gadoo ta wób tanꞌoo bä. Dooh ji hꞌyyb ji jejën bä tanꞌoo bä na-ããj né hẽ."
59,3,18,"Hꞌyyb nyyw gó ta wób sa da hadoo do wë rababok hanoo doo, hꞌyyb nyyw gó tabejoom do hadoo baad hadoo do sa hꞌyyb tym gó. Pꞌop Hagä Do genꞌaak doo da rababok tii kä."
59,4,1,"Badäk hahỹ kamahä̃n doo, Pꞌop Hagä Do majĩĩ hado däk tii, ky nꞌaa hahỹỹhNꞌyy hẽnh naa ti bë mahang bë kamajꞌĩĩ doo, bë kajꞌõõk doo? Baad nadoo do bë hꞌyyb karẽn do naa né tii. Baad nadoo do bë hꞌyyb karẽn do bë hã hẽ takamajꞌĩĩ."
59,4,2,"Ti anäng takꞌëp bë hꞌyyb karẽn doo. Dooh bë gado bä. Bë ganadoo do hyb nꞌaa, bë dajꞌëëp bë da hadoo doo.Hahỹỹ da 1  hã takerii däk: “Ta wakããn wë hꞌyy gaẽẽnh doo, dahejꞌëëp do hadoo ti Pꞌop Hagä Do matym gó.” Ji hꞌyyb gó ti tii. Bë hꞌyy kajewꞌëës ta wób ma hã. Dooh bë haja bä bë gado bä, ti hyb nꞌaa bë kajꞌõõk, bë kamajꞌĩĩ. Bë wén ganadoo bë karẽn doo, bë netsẽẽ do hyb nꞌaa Pꞌop Hagä Do hã."
59,4,3,"Pꞌop Hagä Do hã bë betsẽẽ bä, Pꞌop Hagä Do nanoo bë hã baad hyb nꞌaa nado bë etsẽẽ do hyb nꞌaa. Bë hã hẽ hadꞌyyt hẽ bë karẽn bë ahänh bë etsẽẽ doo."
59,4,4,"Ỹỹnh ta patug wadii doo, hꞌyyb rejãã do hadoo bëëh! Pꞌop Hagä Do heréd hõm do bëëh. Dooh bë hapëë bä gꞌeeh, badäk hahỹỹ hã hanäng do kamahä̃n doo, Pꞌop Hagä Do majĩĩ hado däk tii? Jé karẽn pé takamahä̃n bä badäk hahỹỹ hã habong do Pꞌop Hagä Do hã hꞌyy kanaꞌeeh do rakamahä̃n doo, Pꞌop Hagä Do majĩĩ tabahado däk."
59,4,5,"Daap hẽ bë edꞌoo gꞌeeh hahỹ Pꞌop Hagä Do kyy kerih doo? “Pꞌop Hagä Do kamahä̃n, tahyb nꞌaa jewës ër hꞌyyb tym ër hã tanoo doo. Takarẽn ta hã ub hadꞌyyt ji hꞌyyb däk.”"
59,4,6,"Tii dꞌ tado né paawä, ta bahä̃nh Pꞌop Hagä Do ër tamasa ër tatꞌyyd mehĩĩn do hyb nꞌaa. Ti hyb nꞌaa hahỹỹ da takerih ta kyy kerih doo gó: “Pꞌop Hagä Do hyb nꞌaa wareem kasabꞌee do hã. Pꞌop Hagä Do tꞌyyd mehĩĩn kadadꞌuu doo, Pꞌop Hagä Do ky enyym sa hã”, näng kerih do hã."
59,4,7,"Ti hyb nꞌaa tawꞌããts hẽ Pꞌop Hagä Do mejũũ do bë ky dahé hadꞌyyt hẽ. Tawꞌããts hẽ bë kahejój DijabGereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng pé ti Dijab. wë, tii bä da wajaah bë mahä̃nh."
59,4,8,"Tawꞌããts hẽ Pꞌop Hagä Do wë bë hꞌyy katahä̃, tii bä da bë wë takatahỹỹ na-ããj né hẽ. Bëëh, nesaa do moo hebꞌooh doo, bë eréd nesaa doo. Bëëh, hꞌyy kesꞌeenh doo, bë enyyw bë hꞌyyb tym Pꞌop Hagä Do wë.Rawén hꞌyy kesꞌeenh, séd demuun rakarẽn do hyb nꞌaa paawä rakamahä̃n badäk hahỹỹ bä hanäng doo, Pꞌop Hagä Do na-ããj hẽ."
59,4,9,"Tawꞌããts hẽ bë tꞌyyd kamehĩĩn, bë hꞌyy gabedo booh, bë aód ta see hã bë hꞌyyb padëëk do hyb nꞌaa. Bë kawewaw manäh! Tawꞌããts hẽ bë hꞌyy ketón bë mo hajꞌaa hã. Bë tsebee manäh! Tawꞌããts hẽ bë hyb nꞌaa tón."
59,4,10,"Tawꞌããts hẽ bë kadadꞌuu Pꞌop Hagä Do wë, tii bä da bë tawehꞌëëh."
59,4,11,"Wakãn haa, bë ky nꞌaa rejã manä ta wób. Ta da hadoo do ky nꞌaa rejãã doo, ta da hadoo do ky nꞌaa etyy doo, Pꞌop Hagä Do ky nꞌaa jawꞌyyk do taky nꞌaa rejãã tii, Pꞌop Hagä Do ky nꞌaa jawꞌyyk do taky nꞌaa etyy tii.Hahỹỹ da Pꞌop Hagä Do ky nꞌaa jawꞌyyk do ji da hadoo do ky nꞌaa hã: “Makamahä̃n a da hadoo doo, a hã makamahä̃n do hadoo”, näng. Ji da hadoo do ji ky nꞌaa ety bä, dooh ji da hadoo do ji kamahä̃n bä. Ti hyb nꞌaa ta tii da Tsijaag wén erii wät. Pꞌop Hagä Do ky nꞌaa jawꞌyyk do maky nꞌaa ety bä, ta ky nꞌaa jawꞌyyk do ky daheeh do nado õm tii bä. Hyb nꞌaa jawyk do baad hadoo doo, baad nadoo do rod nꞌaa a daaj hẽ tii bä mabanoo a hã."
59,4,12,"Jããm hẽ sét ub ti ta ky nꞌaa jawꞌyyk do hanoo doo, baad hadoo doo, baad nadoo do ky nꞌaa rod. Ti né ti hajaa ji tedꞌëëp, ti né ti hajaa ji tarejãã. Õm nado. Jaa õm a hã pé a da hadoo do maky nꞌaa ety bä?"
59,4,13,"Dooh ji hã hẽ ji hꞌyy kasabé bä do ky nꞌaa hahỹỹhBë maa newë hahỹỹ da herꞌoot doo: “Ãã dꞌ ahꞌũũm, jati ãã bahõm panang hẽnh. Sét ta baab ãã tabꞌëës tꞌĩĩ hẽnh ãã esꞌëëm ãã dajẽẽr enäh hyb nꞌaa.” Ta tii da bë hꞌyyb, ta tii dꞌ bë baherꞌoot, dooh bë hapëë bä hꞌëëd hado jatꞌiip hadoo. Ny hadoo bëëh, badäk hahỹỹ hã bë babok bä? Wanakud hadoo bëëh. Kanahën dꞌos hẽ taganyyh, ti tadawuh."
59,4,15,"Ti hyb nꞌaa tawꞌããts hẽ hahỹỹ da paawä bë kyyh: “Takꞌëp Hyb Nꞌaa Jawyk Do karẽn bä ãã babok nä, ãã hyb nꞌaa newëë do ãã moo bok tii bä.”"
59,4,16,Tii dꞌ nado paawä bë hꞌyyb da hẽ. Bë badꞌoo do hã bë hꞌyy kasabꞌee. Nasꞌaa ta ti ji hꞌyy kasabꞌee doo!
59,4,17,"Ti hyb nꞌaa, hajaa do baad hadoo do moo wät doo, tamoo nawäd bä, nesaa do tamoo wäd däk Pꞌop Hagä Do matym gó."
59,5,1,"Takꞌëp ma näng do tamaherꞌoot do ky nꞌaa hahỹỹhBë maa newë, takꞌëp ma näng doo! Bë aód, bë awaaw nesaa do ta jawén bë wë takajäk do hyb nꞌaa da."
59,5,2,Karejã däk bë ma. Kamera rejã däk bë saroor.
59,5,3,"Hetõd däk bë wë hanäng do kꞌããts tëg gabarëëh doo, kꞌããts tëg hawak doo. Ta ti hetõt do bë da taky nꞌaa tapaa hadoo Pꞌop Hagä Do matym gó.Rabaa esĩĩh do hyb nꞌaa sa ma, jããm hẽ sa hã hẽ rakarẽn rabahꞌëënh do hyb nꞌaa sa ma karejã däk. Ta tii me ramasa paawä bedoh do sa hã. Sa hã hẽ rahꞌëënh do hyb nꞌaa sa hã Pꞌop Hagä Do anꞌoo däk doo, baad nadoo do Pꞌop Hagä Do ky nꞌaa etyy da sa hã. Hetõt do bë da taju toonh, tëëg hõõ hado däk. Bë bata däk bë ma, edaa däg né hẽ paawä badäk hahỹ gawatsik doo."
59,5,4,"Dooh paa bë epaag hõm bä moo bok do bë joom hã. Bë maa newë da! Ta säm bë nepaag hõm do eëëj hadꞌyyt hẽ hadoo bë hã ky nꞌaa tapaa do ky nꞌaa Pꞌop Hagä Do matym gó. Takꞌëp Hyb Nꞌaa Jawyk Doo, Sahõnh hẽ Hajꞌap Doo, maa napëë wät bë wë moo bok do sa kyyh."
59,5,5,"Sahõnh hẽ hanäm do jawén, ky nꞌaa gebah do jawén bë baboo bong badäk hahỹỹ hã bë baboo bong noo gó. Sahõnh hẽ bë hꞌyyb karẽn do jawén bë baboo bok. Booj yb hepuh do ji tä ji dajꞌëëp do hado däk bëëh. Takꞌëp da Pꞌop Hagä Do rejãã da bë hỹỹ kä."
59,5,6,"Baad habok do wób bë ky nꞌaa ety däk nesaa doo me, bë neboh bëëh, dooh né paawä rahejooj bä bë wë."
59,5,7,"Ji hꞌyy ganajëng do ky nꞌaa hahỹỹhBëëh, wakãn haa, tawꞌããts hẽ bë hꞌyy gejë hõm manä Takꞌëp Hyb Nꞌaa Jawyk Do pꞌaa hẽnh tabahyng do bë gada do hã. Bë hyb nꞌaa newë nyy da joom hejóm do tagada ta joom ag baad hadoo doo. Hꞌyy ganajëng doo gó tagada naëng hedoos do ta joom heduu nꞌaa."
59,5,8,"Tawꞌããts hẽ bë na-ããj hẽ tii da bë badꞌoo. Tawꞌããts hẽ hꞌyyb jawyg gó bë gadoo baad nadoo do bë ahoop doo. Tawꞌããts hẽ bë hꞌyy gejë hõm manäh, edaa däk do hyb nꞌaa Takꞌëp Hyb Nꞌaa Jawyk Do kajaa doo."
59,5,9,"Wakãn haa, bë ky nꞌaa hajẽẽw manä bë da hadoo doo, bë Takꞌëp Hyb Nꞌaa Jawyk Do ky nꞌaa netyy hyb nꞌaa. Edaa däk takajaa ji ky nꞌaa etyy nꞌaa."
59,5,10,"Wakãn haa, bë hyb nꞌaa newë Pꞌop Hagä Do ky nꞌaa rod pꞌooj ub habong doo, Takꞌëp Hyb Nꞌaa Jawyk Do kyy gó herꞌoot do paah. Bë hyb nꞌaa newë nyy da hꞌyyb jawyk doo me rababok rarahejã né hẽ paawä sa hã. Tawꞌããts hẽ rababok doo da bë babok. Bë maa newë! Ãã hã pé Pꞌop Hagä Do ky nꞌaa edëng ta hã hꞌyy kanerét doo, rahob né paawä baad nadoo doo. Bë ky nꞌaa napäh Jóh hꞌyy kanerét doo, nesaa né hẽ paawä ta hã adäng. Bë ky nꞌaa napäh né kä nyy da Pꞌop Hagä Do badꞌoo ta hã tagadëëg ub kä.Sahõnh hẽ Jóh taah dejëp, sahõnh hẽ ta ma paa dooh wäd, Nesaa Do Yb mo hajꞌaa tametyy hyb nꞌaa, Pꞌop Hagä Do hã tahꞌyy keréd hõm hyb nꞌaa paawä. Dooh Jóh hyb nꞌaa eréd bä Pꞌop Hagä Doo, hajõng nesaa do tahob né paawä. Tii bä kä, tametyy do bahëëj jëng bä kä, Pꞌop Hagä Do banoo ta hã ta taah jawén buuj. Ta bahä̃nh Pꞌop Hagä Do banoo ta hã ta ma. Takꞌëp Pꞌop Hagä Do ky enyym. Baad ji tatꞌyyd mehĩĩn."
59,5,12,"Sahõnh hẽ bahä̃nh hahỹ bë ỹ maherꞌoot wakãn haa: Bë ky dëë manä Pꞌop Hagä Do häd gó. Bë ky dëë manä badäk hahỹỹ hã hanäng do sa häd gó, ta see häd gó na-ããj hẽ. “Ỹỹ” bë noo bä, “ỹỹ” né hẽ bë hꞌyyb gó. “Dooh” bë noo bä, “dooh” né bë hꞌyyb gó. Jããm ti ji kyyh. Dooh hyb nꞌaa ji ky däng péh. Tawꞌããts hẽ tii dꞌ hadꞌyyt né hẽ bë kyyh, bë Pꞌop Hagä Do ky nꞌaa ety mahä̃nh."
59,5,13,"Baad nadoo do awäd bä bë see wë, tawꞌããts hẽ taky nꞌaa etsẽẽ Pꞌop Hagä Do hã. Bë mahang tsebé péh, tawꞌããts hẽ Pꞌop Hagä Do tama ejäm tajꞌaa etsë do ky nꞌaa."
59,5,14,"Bë see nahëë nyy bä, tawꞌããts hẽ Jesus hã hꞌyy kaꞌeeh do sa wahë nꞌaa tatsꞌyyt ta wë, raky nꞌaa etsẽẽ hyb nꞌaa ta hã, ta syyj me rahawuuk hyb nꞌaa ta hã Jesus Kristo, Takꞌëp Hyb Nꞌaa Jawyk Do kyy gó."
59,5,15,"Ahub däk da nahëë näng do paa kä, ji hꞌyy kaꞌeeh doo me ji ky nꞌaa etsẽẽ do anꞌoo bä. Baad tabawät da pꞌaa hẽnh Takꞌëp Hyb Nꞌaa Jawyk Do anꞌoo bä ta hã. Nesaa do nahëë näng do paa moo wäd wäd bä paah, Pꞌop Hagä Do mabaan hõm da ti ta hã."
59,5,16,"Ti hyb nꞌaa, bë kawoow ta wób sa hã nesaa do bë moo boo bok doo, bë ky nꞌaa etsꞌẽẽ bë da hadoo doo, tii bä bë bahub däg kän. Takꞌëp tabahejoonh Pꞌop Hagä Do karẽn doo da hawät do etsẽẽ doo, takꞌëp tabahajaa."
59,5,17,Bë hyb nꞌaa newë Eriij häd näng doo. Ër hadoo né paa tii. Takꞌëp taky nꞌaa etsẽẽ paa naëng nadoos hyb nꞌaa. Ti mꞌ tamawoob hẽ ta baab sét ta bód tanadots wät taky nꞌaa etsẽẽ do hajꞌaa.
59,5,18,"Pꞌaa hẽnh taky nꞌaa etsẽẽ tabadoos hyb nꞌaa kä, ti mꞌ naëng badots kän pꞌaa hẽnh, sa joom ganyyh pꞌaa hẽnh, tabeag kän."
59,5,19,"Wakãn haa, baad hadoo do ky nꞌaa bë see eréd hõm bä, ta see mana bä pꞌaa hẽnh baad hadoo do wë, hahỹ ỹ karẽn ta ti hadoo do hapäh: Nesaa do moo hewꞌëët do hꞌyy kawapëën hanoo doo, tabedꞌëëp ta ti hꞌyyb, banesaa hẽnh tanahõm hyb nꞌaa. Hajõng nesaa do ta ti moo wäd wät do kamabaan hõm tanꞌoo bä. Jããm hẽ kä."
60,1,1,"Jesus hã hꞌyy kaꞌeeh do hã pooj jé Peed ma erih do hahỹỹhKedëng do ky nꞌaa hahỹỹhPeed, Jesus Kristo mejũũ do see ỹ ti hỹỹh. Bëëh, Pꞌop Hagä Do asëëw hõm doo, badäk hahỹ bë panang hehꞌäät nado bahapäh do ỹ edëng, hëëj Põn-Tus, Garata, Kapados, Asija, Bitinija häd enäh doo bä habong doo. Bë Pꞌop Hagä Do ër Yb asëëw hõm, pꞌooj ub tii dꞌ bë hã tahꞌyyb däng do hyb nꞌaa. Ta Sahee bë tahꞌyyb wareem baad hadꞌop, Pꞌop Hagä Do karẽn doo da bë baboo magyys hẽ hyb nꞌaa, Jesus Kristo bë ky daheeh hyb nꞌaa kä, ta majyyw hyb nꞌaa bë hꞌyyb enyyw däk hyb nꞌaa hadꞌyyt hẽ kä. Ỹ karẽn takꞌëp Pꞌop Hagä Do ky enyym bë wë, ỹ karẽn baad hadꞌyyt hẽ bë tahꞌyyb enꞌyym."
60,1,3,"Hỹ pong jé ër hyb nꞌaa Pꞌop Hagä Do enyyw hõm do ky nꞌaa hahỹỹhTawꞌããts hẽ ji jꞌaa etsë Pꞌop Hagä Doo, ër Wahë Nꞌaa Jesus Kristo hꞌyy kahaꞌeeh doo, ta Yb. Takꞌëp ër tatꞌyyd mehĩĩn do hyb nꞌaa, pꞌaa hẽnh tabenäng do hadoo tanꞌoo bä ër hꞌyyb tym. Papuuj hado däk ji bawät tanꞌoo bä, baad hadoo doo, awäd hadꞌyyt do ta jawén bë gadoo bë gada hyb nꞌaa. Dejëp do mahang Jesus Kristo ganä wät do hyb nꞌaa baad ër gada ta tii. Papuuj hado däk ji bawät Pꞌop Hagä Do anꞌoo bä, hỹ pong jé ër hyb nꞌaa tenyyw hõm do ër gadoo hyb nꞌaa. Ta ti ër hyb nꞌaa tenyyw hõm doo, dooh tahëëj bä, dooh takarejã bä, dooh tatsawyy bä."
60,1,5,"Ta hã bë hꞌyy kaꞌeeh do hyb nꞌaa, ta hejój me bë tamo nꞌaa jesuu baad bë tabedꞌëëp bä kä Kristo matëëh bä kä pꞌaa hẽnh."
60,1,6,"Papuuj hado däk ji bawät bë hã tanꞌoo däk do hyb nꞌaa, bë pooj jé tenyyw däk do bë gadoo bë bahapäh do hyb nꞌaa na-ããj hẽ, bë hꞌyy gadajang, da hẽ, pawóp its ta baab noo gó hajõng hedoo pé baad nadoo do bë ahob né paawä. Ta ti bë wén hoop, bë hꞌyy kae hehꞌäät né hẽ kametä däk hyb nꞌaa. Kꞌããts tëg gabarëëh do tëëg hõõ me ji ajuu do ji ty ganäw däk do hadoo ji ahoop doo.Kꞌããts tëg gabarëëh do ji aju bä, ji bahapäh hehꞌäät tado bä. Hesus do anyyh tii bä. Haym kꞌããts tëg gabarëëh do hehꞌäät. Ti hadoo ji hã ji ahoop doo. Ti hadoo né hẽ, kꞌããts tëg gabarëëh do ky nꞌaa gebah do bahä̃nh baad ub bë hꞌyy kaꞌeeh doo. Kꞌããts tëg gabarëëh do gawatsik da tëëg hõõ me ji ty genäw né paawä. Ti hyb nꞌaa kä, hehꞌäät tado bä bë hꞌyy kaꞌeeh doo, bë hã Pꞌop Hagä Do jꞌaa etsë da, ta bag takꞌëp gabarëëh doo gó bë babok tanꞌoo bä da, bë da tawehꞌëëh na-ããj hẽ Jesus Kristo kajaa noo gó kä."
60,1,8,"Dooh né paawä bë hapëë bä paa Jesus Kristo bë matym me, bë kamahä̃n ta hã. Da hẽ na-ããj hẽ, nepä né paawä bë hã, ta hã bë ky daheeh, ta hã bë hꞌyy kasadä, takꞌëp bë wén hꞌyy gadajang. Takꞌëp né hẽ bë hꞌyy gadajang. Dooh bë kyy pé takꞌëp bë hꞌyy gadajang do hyb nꞌaa. Bë hꞌyy gadajang, bë gadoo do hyb nꞌaa ta hyb nꞌaa bë hꞌyy kaꞌeeh doo. Bë gadoo bë hꞌyyb tym tedꞌëëp do Pꞌop Hagä Do wë."
60,1,10,"Baad ub Pꞌop Hagä Do ky nꞌaa rod pꞌooj ub habong do rahyb nꞌaa newëë, rama kametëëk ta ti ji tedꞌëëp do ky nꞌaa hã. Ramaherꞌoot paa ta ti bë hã Pꞌop Hagä Do anoo do ky nꞌaa hã. Hajõng baad nadoo do Kristo, Pꞌop Hagä Do Hꞌyyb Däng Do ahoop da, takꞌëp da takabajꞌaa tahoop do jawén paa bä Kristo Sahee metëëh paa Pꞌop Hagä Do ky nꞌaa rod pꞌooj ub, Kristo kajaa do pooj jé habong do sa hã. Ti hyb nꞌaa baad rahyb nꞌaa matakëë, baad rahyb nꞌaa newëë rabahapäh hyb nꞌaa paawä jaa hã sa hã Kristo Sahee metä wät do takajaa. Baad rahyb nꞌaa newëë rabahapäh hyb nꞌaa paawä ny noo gó da sa hã Pꞌop Hagä Do metä wät do bawät. Series, "
60,1,12,"Tii bä Pꞌop Hagä Do metëëh sa hã, dooh sa daaj hẽ rahꞌyyb enꞌyym do hyb nꞌaa tado bä ta ti Pꞌop Hagä Do kyy gó raherꞌoot doo. Bë hyb nꞌaa né hẽ tii, sa jawén paa bä habong do hyb nꞌaa, Pꞌop Hagä Do metëëh sa hã. Pꞌop Hagä Do kyy gó ta ky nꞌaa rod raherꞌoot do paah, panyyg hanäm do ky nꞌaa né tii, hỹỹ kä Pꞌop Hagä Do Sahee hejój gó, hỹ pong jé naa Pꞌop Hagä Do mejũũ doo, bë ramaherꞌood wät doo. Takꞌëp baad tabahadoo do hyb nꞌaa ta ti ky nꞌaa, ããs na-ããj né paawä rakarẽn rabahapäh ta tii."
60,1,13,"Ti hyb nꞌaa, tawꞌããts hẽ bë hyb nꞌaa matakä hadꞌyyt hẽ, baad bë hyb nꞌaa newë hadꞌyyt hẽ. Tawꞌããts hẽ bë hꞌyyb bë meso bë hꞌyyb karẽn do jawén bë nabok hyb nꞌaa. Tawꞌããts hẽ baad hadꞌyyt hẽ bë gada baad hadoo do Jesus Kristo matëëh noo gó bë gadoo doo."
60,1,14,"Tawꞌããts hẽ sa taah sa yb raky daheeh do hadoo bë babok Pꞌop Hagä Do wë. Bë ky dahé manä nesaa do bë hꞌyyb säg karẽn doo, pooj jé Jesus ky nꞌaa bë nahapäh nä noo gó bë bahedꞌoo do paah."
60,1,15,"Tawꞌããts hẽ Pꞌop Hagä Do bë tanaëëj wät doo da né hẽ bë babok sahõnh hẽ wë, baad hadꞌop, tsyt hẽ nesaa do mahä̃nh."
60,1,16,"Tii dꞌ ỹ wén herꞌoot bë hã, hahỹỹ da ta kyy kerih doo gó Pꞌop Hagä Do herꞌoot do hyb nꞌaa: “Tawꞌããts hẽ baad hadꞌop doo da bë baboo hadꞌyyt hẽ, baad hadꞌop do ỹ bawät do hyb nꞌaa”, 19.2, 20.7 näng Pꞌop Hagä Do kyyh."
60,1,17,"Bë ky nꞌaa etsẽẽ noo gó, “Ee” bë maneëënh do hyb nꞌaa Pꞌop Hagä Doo, ji moo wät do hyb nꞌaa séd gó sahõnh hẽ taky nꞌaa etyy doo,Dooh Pꞌop Hagä Do asëëw bä ji mahang. Baad hadoo do moo bok doo, baad hadoo do hã taky nꞌaa etyy. Baad nadoo do moo bok doo, baad nadoo do hã taky nꞌaa etyy. tawꞌããts hẽ Pꞌop Hagä Do bë hyb nꞌaa jewꞌyyk bë ỹỹm gó badäk hahỹỹ bä bë babok nä bä. Bë hapäh, badäk hahỹỹ dooh bë panang hehꞌäät do tado bä."
60,1,18,"Tii da ỹ karẽn bë babok, bë hapäh do hyb nꞌaa ny hadoo doo me bë Pꞌop Hagä Do bedëëb wät bë wahë makũ hanaa bë gadoo do daap ji bawät do mahä̃nh. Ta säm hahänh doo me, kꞌããts tëg gabarëëh doo me, kꞌããts tëg hawak doo me nado bë tabedëëb wät. Bë tabedëëb wät Kristo majyyw me. Takꞌëp baad hadoo Kristo majyyw Pꞌop Hagä Do matym gó. Bꞌéé tꞌaah anyyw is do baad hadꞌop doo, nesaa do kawug hõm hyb nꞌaa Judah buuj radahejꞌëëp do hadoo ti Kristo."
60,1,20,"Sahõnh hẽ badäk hahỹ Pꞌop Hagä Do pahuunh do pooj jé Pꞌop Hagä Do ky däng paa ji hyb nꞌaa da Kristo dajëp. Hỹỹ kä, tabedaa däg bä kä badäk hahỹỹ bä ji hawät do gawatsig hõm noo gó Kristo kaja däk bë tabedꞌëëp hyb nꞌaa,"
60,1,21,"bëëh, ta hyb nꞌaa Pꞌop Hagä Do hã hꞌyy kasadä doo. Ti né hẽ tii, dejëp do mahang Kristo ganä wät hanoo doo. Ti né hẽ tii, takꞌëp Kristo kawehëë däk hanoo doo. Ti hyb nꞌaa bë hajaa Pꞌop Hagä Do hã bë hꞌyy kaꞌeeh. Bë hajaa ta hanaa baad bë gada ji hã taky däng doo."
60,1,22,"Hỹỹ kä, Kristo ky nꞌaa hanäm do bë ky daheeh do hyb nꞌaa, baad tabenyyw däk bë hꞌyyb tym, dooh nesaa do bë hꞌyyb gó tawäd wäd bä. Ti hyb nꞌaa bë hajaa bë kamahä̃n hehꞌäät bë da hadoo do Jesus hã hꞌyy kaꞌeeh doo. Ti hyb nꞌaa ỹ etsẽẽ bë hã, bë hꞌyyb gó naa baad bë kamahä̃n bë da hadoo doo."
60,1,23,"Pꞌaa hẽnh bë benäng do hadoo. Papuuj gó bë baboo däg kän ỹ hanäng péh. Ji yb sa wahëh gó dejëp do hanaa nado ta tii. Nadajëp do hanaa ta tii, Pꞌop Hagä Do kyyh awäd hadꞌyyt do nahänh do hanaa."
60,1,24,"Hahỹỹ da Pꞌop Hagä Do kyy kerih do ta ti ky nꞌaa hã:“Jawii hadoo sahõnh hẽ badäk hahỹỹ hã habong doo.Jawii tsꞌooh hahänh do hadoo sa hetsóh, sa hejój.Jawii tsawyy jëng. Tũũ ta tsꞌooh kajäk."
60,1,25, näng kerih doo.Jesus ky nꞌaa hanäm do bë ãã maherꞌood wät do né hẽ ti Pꞌop Hagä Do kyyh awäd hadꞌyyt doo.
60,2,1,"Ti hyb nꞌaa kä, tawꞌããts hẽ bë eréd hõm sahõnh hẽ ji moo nesaa doo, ta wób ji wedii doo, jꞌooj madäk doo me ji ky kenꞌyym doo, ta wób ma ji hyb nꞌaa jewës doo, ta see ji nu merꞌoot doo, ji ky nꞌaa rejãã do na-ããj hẽ."
60,2,2,"Tawꞌããts hẽ karapee tꞌaah bii takꞌëp takarẽn doo da takꞌëp bë hꞌyyb padäg Pꞌop Hagä Do kyyh hã. Tawꞌããts hẽ Pꞌop Hagä Do kyyh panyyg kamanekuunh do hã hadꞌyyt hẽ bë hꞌyyb padäg, papuuj bë babong do kahꞌũũm hyb nꞌaa hadꞌyyt hẽ, tagadëëg ub, hỹ pong jé ta wë bë tabedꞌëëp hyb nꞌaa kä. Bë hapëë däk né hẽ, Takꞌëp Hyb Nꞌaa Jawyk Do ky enyym né hẽ ji wë. Series,  Tawꞌããts hẽ bë ana hadꞌyyt hẽ Kristo wë. Awäd hadꞌyyt né tii. Pä nahänh do hadoo tii. Badäk hahỹỹ bä habong do raty nꞌaa gesyyg né paawä, Pꞌop Hagä Do asëëw hõm do tii. Pꞌop Hagä Do kamahä̃n do tii. Ta wë bë ana hadꞌyyt hẽ do hyb nꞌaa, pä nahänh do tób panꞌaa hadoo bë hã na-ããj hẽ. Pꞌop Hagä Do Sahee tób hadoo bë bahado däk Pꞌop Hagä Do anꞌoo bä, ër mahang ta Sahee bawät do hyb nꞌaa. Tii dꞌ tawén hadoo bë hã, Isaraéw buuj sa ky nꞌaa rod tsyt hẽ Pꞌop Hagä Do wë kasëëw bong do hadoo bë bahadoo hyb nꞌaa, ta Sahee hejój me Pꞌop Hagä Do bë jꞌaa etsë hyb nꞌaa, ta hã bë hyb nꞌaa jewꞌyyk hyb nꞌaa kä. Pꞌop Hagä Do gadoo da ta hã bë jꞌaa etsë doo, Jesus Kristo kyy gó bë bana do hyb nꞌaa."
60,2,6,Tii da né hẽ Pꞌop Hagä Do kyy kerih do herꞌoot ta ti ky nꞌaa hã. Hahỹỹ da takerii däk: bä ỹ dajꞌaat da pä.
60,2,7,"Bëëh, Pꞌop Hagä Do herꞌoot do ky dahꞌeeh doo, bë kamahä̃n ta ti pä hadoo doo, bë kamahä̃n Kristo ỹ hanäng péh. Tii dꞌ nado panyyg ky nadahꞌeeh do sa hã. Sa hã kaja däk hahỹ Pꞌop Hagä Do kyy kerih do herꞌoot doo:"
60,2,8,"Hahỹỹ da na-ããj hẽ takerii däk:Rawén tsyym poo heo do hadoo, Pꞌop Hagä Do panyyg hanäm do raky nadaheeh do hyb nꞌaa. Tii da né hẽ Pꞌop Hagä Do hꞌyyb däng sa hã."
60,2,9,"Bëë kä, Pꞌop Hagä Do karapee tsyt hẽ, nesaa do mahä̃nh Pꞌop Hagä Do wë kasëëw bong do bëëh. Pꞌop Hagä Doo, sahõnh bagꞌããs do karẽn do bë moo bok, Isaraéw buuj sa ky nꞌaa rod Pꞌop Hagä Do wë moo bok do hadoo. Pꞌop Hagä Do ma né hẽ bëëh. Bë Pꞌop Hagä Do asëëw hõm, takꞌëp baad hadoo do tamoo wät do ta wób hã bë metëëh hyb nꞌaa. Ti né hẽ ti bë tanaëëj wät doo, ta bag takꞌëp hetsooh do mahang bë babok hyb nꞌaa, bëëh, gadagyp do hadoo doo gó habok do paah."
60,2,10,Pꞌop Hagä Do karapee nado bë pꞌooj ub. Ta karapee däg bë hỹỹ kä. Pꞌooj ub dooh bë tatꞌyyd mehĩĩn nä bä. Bë tatꞌyyd mehĩĩn kän hỹỹ kä.
60,2,11,"Nyy da ji bawät do ky nꞌaa hahỹỹhNajis haa, badäk hahỹ nadoo do hyb nꞌaa bë panang hehꞌäät doo, takꞌëp ỹ betsẽẽ bë hã, bë ky dahé manä nesaa do ji hꞌyyb säg karẽn doo. Ji hꞌyyb tym majĩĩ ta ti ji hꞌyyb säg karẽn doo."
60,2,12,"Tawꞌããts hẽ baad ub bë babok Pꞌop Hagä Do sa hꞌyyb gó nahapäh do sa mahang. Tii bä, bë raky nꞌaa tapa né paawä, nesaa do bë moo bok raherꞌood né paawä, Pꞌop Hagä Do hã rajꞌaa etsë da sahõnh hẽ Pꞌop Hagä Do ky nꞌaa etyy noo gó kä, baad hadoo do bë moo bok do rabahapäh do hyb nꞌaa."
60,2,13,"Kristo, Takꞌëp Hyb Nꞌaa Jawyk Doo, ër babok do hã takawehëë däk do hyb nꞌaa, tawꞌããts hẽ bë ky daheeh sahõnh hẽ hyb nꞌaa jewyk do ji rabagꞌããs doo. Bë ky dahé Roma buuj sa wahë nꞌaa hehꞌäät ub doo.Sesaramaneëënh ti noo gó Roma buuj sa wahë hehꞌäät doo, hajõng häj nꞌaa bä bagꞌããs doo."
60,2,15,"Pꞌop Hagä Do karẽn baad hadoo do bë moo bong, bë ky meduuk hyb nꞌaa ta me hꞌyy ganehot doo, Pꞌop Hagä Do hã hꞌyy gatemah doo."
60,2,16,"Dooh bë hã mejõ wät péh. Bë daaj hẽ bë bahajaa bë hyb nꞌaa newë bä nyy da bë babok, ny hadoo do bë moo bok. Ti hadoo né hẽ, nesaa do bë moo bok do hyb nꞌaa nado tii. Pꞌop Hagä Do karom bëëh. Ti hyb nꞌaa, tawꞌããts hẽ takarẽn doo da bë babok."
60,2,17,Tawꞌããts hẽ sahõnh hẽ bë wehꞌëëh ta wób. Tawꞌããts hẽ bë kamahä̃n bë da hadoo do Jesus hã hꞌyy kaꞌeeh doo. Tawꞌããts hẽ Pꞌop Hagä Do takꞌëp bë hyb nꞌaa jewꞌyyk. Tawꞌããts hẽ bë wehꞌëëh Roma buuj sa wahë nꞌaa hehꞌäät ub doo.
60,2,18,"Sa karom Jesus hã hꞌyy kaꞌeeh do Peed maherꞌoot do ky nꞌaa hahỹỹhBëëh, sa karom, hꞌyyb eỹỹm doo me Pꞌop Hagä Do bë hyb nꞌaa jewꞌyyk do hyb nꞌaa, tawꞌããts hẽ bë ky dahé bë kariw nꞌaa. Tawꞌããts hẽ bë kariw nꞌaa ky enꞌyym do hadꞌyyt nado bë ky daheeh. Tawꞌããts hẽ ky nesꞌaa do na-ããj hẽ bë ky dahé."
60,2,19,"Ta tii dꞌ ỹ wén herꞌoot, Pꞌop Hagä Do tsebé do hyb nꞌaa ji wë, ta hyb nꞌaa ji gado bä daap ji hã rarejãã doo."
60,2,20,"Hỹỹ kä, bë hꞌyyb hajꞌaa hẽ tado bä bë hã rarejãã doo, dooh bë hã rajꞌaa etsë pé hꞌyyb jawyg gó bë gado bä tii. Hỹỹ kä, baad hadoo do bë moo bok do hyb nꞌaa tado bä bë hã rarejãã doo, hꞌyyb jawyg gó bë gado bä, tii bä Pꞌop Hagä Do tsebé da bë wë, bë da taky nꞌaa edëng."
60,2,21,"Bë Pꞌop Hagä Do naëëj wät hꞌyyb jawyk doo gó bë gadoo hyb nꞌaa bë rarejãã doo, baad hadoo do bë moo bok do hyb nꞌaa. Bë hyb nꞌaa newë hahỹỹh: Kristo na-ããj hẽ ahob wät. Bë hyb nꞌaa né hẽ tabahob wät. Tabawäd wät do hã bë hã tametëëh nyy da bë babok. Tabawäd wät doo da takarẽn bë babok."
60,2,22,Dooh Kristo hã nesaa péh. Dooh tanoo kanesa bä.
60,2,23,"Ta hã raky nꞌaa rejãã bä, dooh tamebaaj bä. Rarejãã noo gó, dooh teä̃m bä ta majĩĩ. Pꞌop Hagä Do moo gó takanꞌoo däk. Ti né hẽ ta jawén sahõnh hẽ baad ky nꞌaa etyy doo, Jesus hapäh."
60,2,24,"Bꞌaa kajatsëk do hã Kristo bahob wät nesaa do ër moo bok do paah, ër dejëp hyb nꞌaa hadoo nesaa do hã, ër ky nadahé wät hyb nꞌaa nesaa doo, ỹ hanäng pé tii, baad hadoo ër babok hyb nꞌaa kä. Tahob wät ta rog bë bahub padëëk hyb nꞌaa."
60,2,25,"Bꞌéé nepä bong do hadoo bë pꞌooj ub. Hỹỹ kä bë Pꞌop Hagä Do mana kän pꞌaa hẽnh bꞌéé hagã nꞌaa hehꞌäät do wë. Kristo, bë hagã nꞌaa wë bë tamana kän."
60,3,1,"Ajyy, ỹỹj sa ky nꞌaa hahỹỹhỸỹj, bë na-ããj hẽ. Tawꞌããts hẽ bë ky dahé bë patug. Tii bä, tanyy bä sa mahang Pꞌop Hagä Do kyyh ganadoo nä doo, ta jawén tahyb nꞌaa pé Kristo hã rahꞌyy kaꞌeeh rabahapäh bä kä nyy da baad sa ä̃j rababok. Dooh hyb nꞌaa sa ỹỹm ky nꞌaa hꞌũũm pé sa patug rahꞌyy kaꞌeeh hyb nꞌaa, ta ti rahapäh do hyb nꞌaa da nyy da baad hadꞌop bë babok Pꞌop Hagä Do bë wehꞌëëh do hyb nꞌaa."
60,3,3,"Tawꞌããts hẽ dooh jꞌooj hẽ ji padedëëk do bë hetsóh. Hahỹỹ dꞌ ỹ hanäng pé tii: Tawꞌããts hẽ dooh ta see mo nꞌaa hadoo pé ji sëën bë ramahetsóh do tii. Tawꞌããts hẽ dooh kꞌããts tëg gabarëëh do sꞌëëb, saroor takꞌëp ky nꞌaa gebah do na-ããj hẽ bë hetsóh. Tawꞌããts hẽ bë hꞌyyb gó hanäng doo me bë kahetsꞌooh. Kaja hẽ bë hꞌyyb bë mahũũm do ta wób sa wë, hꞌyyb jawyg gó bë babok do na-ããj hẽ, ti né hẽ bë hetsó nahänh doo. Ti né hẽ takꞌëp baad hadoo Pꞌop Hagä Do matym gó."
60,3,5,"Tii da né pꞌooj ub ỹỹnh baad Pꞌop Hagä Do karẽn doo da habong doo, ta hã hꞌyy kasadä do rabahedꞌoo paah. Baad rababok doo, ti sa hetsóh. Sa patug paa raky daheeh."
60,3,6,"Tii dꞌ paa mꞌ Sarah badꞌoo. Ta patug, Abaraãm paa mꞌ taky daheeh. “Wahëh ỹ nꞌaa”, ta patug tamaneëënh. Sarah hadoo bëëh, baad hadoo do bë moo boo bä, dooh hyb nꞌaa bë jeỹỹm pé Pꞌop Hagä Do hã bë hꞌyy kasadä do hyb nꞌaa."
60,3,7,"Bëë kä, ỹỹm näng doo, tawꞌããts hẽ baad ub bë babok bë ỹỹm wë. Bë hapäh, dooh denaa hẽ rahejooj bä bë mahä̃nh. Tawꞌããts hẽ bë wehꞌëëh bë ỹỹm bë nemuun ragadoo do hyb nꞌaa ji edëb hadꞌyyt do Pꞌop Hagä Do pa, taky enyym doo gó ji Pꞌop Hagä Do anoo doo. Tawꞌããts hẽ tii da bë aboo bë ỹỹm wë, bë ky nꞌaa etsẽẽ do Pꞌop Hagä Do gadoo hyb nꞌaa."
60,3,8,"Sahõnh hẽ tamaherꞌoot do ky nꞌaa hahỹỹhBë sahõnh hẽ ỹ maherꞌood kän hỹỹ kä. Ỹ karẽn séd bë hꞌyyb hedo hadꞌyyt hẽ. Ỹ karẽn bë hꞌyyb enꞌyym bë da hadoo doo, baad tanado bä sa hã. Ỹ karẽn bë kamahä̃n bë da hadoo do Jesus hã hꞌyy kaꞌeeh doo. Tawꞌããts hẽ bë tꞌyyd mehĩĩn bë da hadoo doo. Tawꞌããts hẽ bë kadadꞌuu bë da hadoo do sa wë."
60,3,9,"Nesaa do ramoo boo bä bë hã, bë abaaj manä nesaa doo me. Bë raky nꞌaa rejã bä, bë abaaj manä ky nꞌaa rejãã doo me. Tawꞌããts hẽ bë abaaj bë ky nꞌaa edëng doo me. Ta tii da baad ub bë babok hyb nꞌaa né hẽ bë Pꞌop Hagä Do wén naëëj wät. Ta tii da baad bë aboo bä, bë da Pꞌop Hagä Do ky nꞌaa edëng."
60,3,10,"Tii dꞌ ỹ wén herꞌoot, ti né hẽ ti Saaw-Mo hã ji hã taky däng doo:“Jé karẽn do tsebee gó hawät doo,jé karẽn do baad tawäd bä,tawꞌããts hẽ dooh ta wób taky nꞌaa rejã bä.Tawꞌããts hẽ dooh tawadꞌii bä."
60,3,11,"Tii dꞌ karẽn doo, tawꞌããts hẽ teréd hõm nesaa doo.Tawꞌããts hẽ baad hadoo do tamoo wäd kän.Tawꞌããts hẽ hꞌyyb nyyw gó hadꞌyyt hẽ tabawät ta wób sa wë."
60,3,12,
60,3,13,"Baad hadoo do bë karẽn bä bë moo boo bä, dooh bë hã baad nadoo do ramoo bok péh."
60,3,14,"Ti hado né paawä, baad hadoo do bë moo bok do hyb nꞌaa bë ahoop ranꞌoo bä, bë da Pꞌop Hagä Do ky nꞌaa edëng. Bë eỹỹm manä sa hã. Bë hyb nꞌaa tón manä bë hã ramoo bok doo."
60,3,15,"Tawꞌããts hẽ Kristo bë hyb nꞌaa jewꞌyyk bë hꞌyyb gó. Ti né hẽ Takꞌëp Hyb Nꞌaa Jawyk Do sahõnh hẽ hagꞌããs doo. Tawꞌããts hẽ bë maherꞌood hadꞌyyt hẽ sahõnh hẽ sa hã, hꞌëëd hyb nꞌaa Kristo hã bë hꞌyy kasadä, reaaj bä bë hã."
60,3,16,"Sa hã bë maherꞌoot bä, tawꞌããts hẽ kaja hẽ bë hꞌyyb bë mahũũm sa wë. Tawꞌããts hẽ bë wehꞌëëh heꞌaanh doo. Tawꞌããts hẽ baad bë aboo hadꞌyyt hẽ bë hꞌyyb bë hã hẽ taky nꞌaa tapa mahä̃nh. Tii bä nu mebyk da nesaa doo me herꞌoot do baad bë babok do ky nꞌaa hã. Kristo hã hꞌyy kata däk do hyb nꞌaa baad bë babok do hyb nꞌaa bë ky nꞌaa rejãã do nu mebyk da."
60,3,17,"Tawꞌããts hẽ né hẽ ji ahoop nesaa do ji moo wät do säm. Ti hadoo né hẽ, ta bahä̃nh baad ub baad hadoo do ji moo wät do hyb nꞌaa ji ahob bä, tii dꞌ Pꞌop Hagä Do karẽn bä ji hã."
60,3,18,"Ta tii dꞌ ỹ wén herꞌoot, sét nuu me Kristo bahoop dajëb. Kristo, baad hadꞌop doo, baad nadoo do habok do sa hyb nꞌaa tabahoop dajëb, Pꞌop Hagä Do wë bë tamanaa hyb nꞌaa. Ta hub radajëëb wät paah. Tii bä taganä wät pꞌaa hẽnh Pꞌop Hagä Do Sahee anꞌoo bä."
60,3,19,"19 Ta Sahee gó, Kristo maherꞌoot paa panyyg ky nadahꞌeeh do Nowéh hawät noo gó habong do sa hã, hꞌyyb jawyg gó Pꞌop Hagä Do gada noo gó marakate kajaa bä kä.Dooh baad ji hapëë bä nyy da Peed hanäng péh. Hahỹỹ da apäh tahanäng pé tii: Panyyg ky nadahꞌeeh do Nowéh maherꞌoot paa ratꞌyyd kamehĩĩn hyb nꞌaa paawä. Nowéh herꞌoot do hã Kristo Sahee herꞌoot paah. Raky nadaheeh do hyb nꞌaa paah, tabanesaa hẽnh sa hꞌyyb tym Pꞌop Hagä Do dewäts hõm. Tahagꞌyyp noo gó, marakate gó pawóp its, 8 hedoo doo, rakedꞌëëp naëng hagꞌyyp do mahä̃nh."
60,3,21,"Naëng mahä̃nh Nowéh rakedꞌëëp do paah, ji nu kemuun do heen nꞌaa hadoo tii, da hẽ nesaa do mahä̃nh ji tamedꞌëëp doo. Ji ehop do hasus do mahä̃nh nado ti ji nu kemuun doo. Ji wén nu kemuun, ji hꞌyyb tym baad hado däk do ji betsẽẽ hyb nꞌaa Pꞌop Hagä Do hã. Jesus Kristo ganä wät do hyb nꞌaa ër edëb bong nesaa do hã ji Pꞌop Hagä Do ky nꞌaa ety mahä̃nh. Hỹ pong jé Jesus Kristo basëëk, Pꞌop Hagä Do hub hadäk hẽnh, tabagꞌããs doo bä tabawäd däg kän. Ããs, sahõnh hẽ kabajꞌaa do hejój enäh do hã na-ããj hẽ tamejõ däg kän."
60,4,1,"Pꞌop Hagä Do hyb nꞌaa ji bawät do ky nꞌaa hahỹỹhTi hyb nꞌaa kä, Kristo ahob wät do hyb nꞌaa badäk hahỹỹ bä tabawät noo gó, tawꞌããts hẽ Kristo hꞌyyb hado däk bë hꞌyyb. Tawꞌããts hẽ bë gadoo bë ahoop doo. Jé hahob wät doo, dooh nesaa do hã tahꞌyyb däg wäd bä hadꞌyyt hẽ."
60,4,2,"Dooh nesaa do ji hꞌyyb karẽn do jawén tawäd wäd bä badäk hahỹỹ bä tabawät nä bä, Pꞌop Hagä Do karẽn do hã tahꞌyyb däg kän."
60,4,3,"Jããm hẽ dó pꞌooj ub bë moo bok do paah, Pꞌop Hagä Do sa hꞌyyb gó nahapäh do rabadꞌoo doo da. Tii dꞌ bë moo boo manä wäd. Sa ỹỹm nadoo do sii, sa patug nadoo do sii rabaheꞌỹỹh tii. Sa hꞌyyb karẽn do jawén ta ti hedoo do rababok. Jarakë hedoo do hã rabaoom. Ta bahä̃nh rabawëh, rabeëëk. Jäm ramoo bok rahꞌyy karẽn doo da rabeëëk hyb nꞌaa. Sa kabarii rawehꞌëëh hyb nꞌaa takꞌëp tawꞌããts hẽ nadoo do ramoo bok."
60,4,4,"Hỹỹ kä, rahapäh do hyb nꞌaa dooh ta tii da sa sii bë aboo boo bä, bë rahyb nꞌaa meuunh, bë raky nꞌaa rejãã."
60,4,5,"Da hẽ bë raky nꞌaa rejã né hẽ paawä, ti awät da ti noo gó Pꞌop Hagä Do matym gó rababꞌëëh bä rakaherꞌoot hyb nꞌaa ta hã kä. Pꞌop Hagä Do hedëp nä doo, dejëp do paa sii hẽ ky nꞌaa etyy do wë kä rakaherꞌood kän. Baad nadoo do ta säm ragadoo da."
60,4,6,"Sahõnh hẽ raky nꞌaa kety däk hyb nꞌaa da Pꞌop Hagä Do matym gó, Kristo hã hꞌyy kaꞌeeh do paa dejëb bong do hã na-ããj hẽ takaherꞌood däk paa rababok nä noo gó Kristo ky nꞌaa hanäm doo. Ta ky nꞌaa hanäm do takaherꞌood däk paa sa hã, dajëb hã sa hub ky nꞌaa ety däg né hẽ paawä sahõnh hẽ badäk hahỹỹ bä habong doo da, sa hꞌyyb tym bedëp hyb nꞌaa Pꞌop Hagä Do pa, takarẽn doo da."
60,4,7,"Edaa däg kän sahõnh hẽ tagawatsik doo. Ti hyb nꞌaa, tawꞌããts hẽ baad bë hyb nꞌaa newë, baad bë hyb nꞌaa matakä. Tawꞌããts hẽ bë hꞌyyb bë mesoo ji hꞌyyb karẽn do jawén bë nabok hyb nꞌaa, baad ub bë bahajaa hyb nꞌaa bë ky nꞌaa etsẽẽ."
60,4,8,"Hahỹ ti takꞌëp ỹ betsẽẽ bë hã: Ỹ karẽn takꞌëp bë kamahä̃n bë da hadoo doo. Jé kamahä̃n doo, hajõng baad nadoo do tahyb nꞌaa mabaan ta da hadoo do hã."
60,4,9,Tawꞌããts hẽ tsebee gó bë gadoo bë tób yt hã bë da hadoo do Jesus hã hꞌyy kaꞌeeh doo. Bë ky nꞌaa jõg manä ta ti pꞌãã.
60,4,10,"Tawꞌããts hẽ sahõnh hẽ bëëh, bë masaa ta wób Pꞌop Hagä Do Sahee hanaa bë gado däk doo me. Hajõng tanoo ër hã ër moo mabok hyb nꞌaa. Ti hyb nꞌaa tawꞌããts hẽ baad bë badꞌoo bë gadoo doo me, sa kaser nꞌaa baad moo bok doo da sa kariw nꞌaa hanoo doo me hadoo. Bë kahetꞌaa bä, Pꞌop Hagä Do ky nꞌaa ta wób maherꞌoot doo, tawꞌããts hẽ hahỹỹ da tahyb nꞌaa newëë: “Pꞌop Hagä Do kyyh né hẽ ti ỹ herꞌoot doo”, näng da ta hꞌyyb gó. Dooh taky gabuuj tado bä. Bë mahang ta wób masa doo, tawꞌããts hẽ Pꞌop Hagä Do hejój me ta hã tanoo doo me tamasa. Tawꞌããts hẽ tii da né hẽ bë badꞌoo tii, Jesus Kristo bë tamasa do hyb nꞌaa Pꞌop Hagä Do jꞌaa ketsëë däk hyb nꞌaa. Ỹ karẽn Jesus Kristo kawehëë däg hadꞌyyt hẽ. Ỹ karẽn sahõnh hẽ sa bahä̃nh tabahejoonh, takabajꞌaa. Ỹỹ. Tii dꞌ né hẽ. Tawꞌããts hẽ."
60,4,12,"Najis haa, bë hꞌyy gabedo manä bë wë kametyy do bawät do hyb nꞌaa, bë hã rakamajẽ bä, bë rarejã bä. Ji ahoop né hẽ."
60,4,13,"Tawꞌããts hẽ bë tsebee Kristo ahoop do hã séd bë hꞌyyb hedo däg bä kä. Tii bä kä, Kristo matëëh bä kä, ta kabajꞌaa do kametëëh bä kä, takꞌëp da bë tsebé da."
60,4,14,"Kristo hyb nꞌaa bë raky nꞌaa rejã bä, bë Pꞌop Hagä Do ky nꞌaa edëng da, ta Sahee takꞌëp kabajꞌaa do bë hã tabawäd hadꞌyyt hẽ do hyb nꞌaa."
60,4,15,"Nesaa do bë ahob bä, tawꞌããts hẽ dooh ta see bë dajꞌëëp do hyb nꞌaa tado bä bë ahoop doo, dooh bë etsꞌëëk do hyb nꞌaa tado bä, dooh nesaa do bë moo bok do hyb nꞌaa tado bä, dooh na-ããj hẽ ta wób hã bë nu so bä do hyb nꞌaa. Hỹỹ kä, Kristo hã bë hꞌyy kaꞌeeh do hyb nꞌaa tado bä nesaa do bë ahoop doo, tii bä tawꞌããts hẽ dooh bë nu mebyy bä. Tawꞌããts hẽ Pꞌop Hagä Do hã bë jꞌaa etsë Kristo hã hꞌyy kaꞌeeh do bë bahadoo do hyb nꞌaa."
60,4,17,"Sahõnh hẽ Pꞌop Hagä Do ky nꞌaa etyy noo gó, pooj jé ta karapee taky nꞌaa etyy da. Kaja däk hỹỹ kä ëër, ta karapee, taky nꞌaa etyy doo. Pooj jé ta karapee taky nꞌaa ety bä, tii bä ta wób, Pꞌop Hagä Do panyyg hanäm do ky nadahꞌeeh doo, dooh da rakedëëb bä."
60,4,18,"Baad Pꞌop Hagä Do matym gó habok do rakedëëb né paawä, hejoonh né tii. Ti hyb nꞌaa, Pꞌop Hagä Do hã hꞌyy kanaꞌeeh doo, nesaa do moo bꞌook doo, dooh né da rakedëëb bä."
60,4,19,"Ti hyb nꞌaa kä, Pꞌop Hagä Do karẽn doo da hahꞌoop doo, tawꞌããts hẽ baad hadoo do hadꞌyyt hẽ ramoo bok. Tawꞌããts hẽ Pꞌop Hagä Doo, ji pahuuj wät do hã rahꞌyy kasadëë hadꞌyyt hẽ. Ti dooh ji taky nꞌaa ehỹỹd bä. Tamoo wät né da ji hã taky däng doo."
60,5,1,"Jesus hã hꞌyy kaꞌeeh do sa wahë nꞌaa, ta wób na-ããj hẽ tamaherꞌoot do ky nꞌaa hahỹỹhBë nemuun Jesus hã hꞌyy kaꞌeeh do sa wahë nꞌaa see ỹ bahadoo do hyb nꞌaa, Kristo ahob wät do ỹ hapäh do hyb nꞌaa paah, Kristo sii ta bag takꞌëp gabarëëh doo gó ta pa ta jawén ỹ bawät do hyb nꞌaa, ỹ maherꞌoot bëëh, Jesus hã hꞌyy kaꞌeeh do sa wahë nꞌaa."
60,5,2,"Baad bë hagãã Pꞌop Hagä Do karapee bë hã Pꞌop Hagä Do anoo do bë bahagꞌããs hyb nꞌaa. Pꞌop Hagä Do masããh bꞌéé hadoo tii.Ji masããh bꞌéé ji nahagãã bä, jé padꞌyyt hẽ rababoo däk sa waa jawén. Rakanapëë boo tii bä. Dooh rahapëë wät sa tyw nꞌaa. Ti hyb nꞌaa ta hagã nꞌaa hagãã hadꞌyyt hẽ. Ti hadoo Jesus hã hꞌyy kaꞌeeh do hã. Ti hyb nꞌaa bꞌéé ky nꞌaa gó tabehꞌũũm. Hꞌyyb hedoo doo me, Pꞌop Hagä Do karẽn doo da bë hagãã sa hã. Tawꞌããts hẽ dooh bë hã kamejũũ do hyb nꞌaa tado bä. Ta säm jawén hyb nꞌaa nado tii. Bë hagãã sa hã baad bë hꞌyyb gó."
60,5,4,"Tii bä kä, Kristo, bꞌéé hagã nꞌaa sa wahë nꞌaa kajaa bä kä, Kristo matëëh bä kä, bë kawehëë däk sahõnh hẽ sa matym gó tanꞌoo bä. Ta ti bë hã tanoo doo, dooh tahëëj bä."
60,5,5,"Bëë kä, papuuj hedoo doo, tawꞌããts hẽ bë ky dahé Jesus hã hꞌyy kaꞌeeh do sa wahë nꞌaa hedoo doo."
60,5,6,"Ti hyb nꞌaa, tawꞌããts hẽ bë kadadꞌuu Pꞌop Hagä Do takꞌëp hejoonh do wë, bë tawehꞌëëh hyb nꞌaa tahꞌyyb däng do noo gó kajaa bä kä."
60,5,7,"Baad ub bë Pꞌop Hagä Do bahagꞌããs. Ti hyb nꞌaa tawꞌããts hẽ bë kadadꞌuu ta wë, bë anꞌoo ta wë sahõnh hẽ bë hyb nꞌaa newëë doo, bë hyb nꞌaa natón hyb nꞌaa."
60,5,8,"Tawꞌããts hẽ baad bë hyb nꞌaa newë, tawꞌããts hẽ bë hyb nꞌaa matakä. Awad kawajããn do reãw häd näng do hadoo, jé padꞌyyt hẽ hawät do ta tä hesoos do tabawëh hyb nꞌaa hadoo bë majĩĩ Dijab.Gereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng pé ti Dijab. Tesoos jé tarejãã hyb nꞌaa."
60,5,9,"Tawꞌããts hẽ bë kahejój ta wë. Bë anꞌoo manä bë tahꞌyyb wareem. Baad bë hꞌyy kae hadꞌyyt hẽ Jesus Kristo hã. Bë hapäh, jé padꞌyyt hẽ badäk hahỹỹ hã bë wakããn hedoo do Jesus hã hꞌyy kaꞌeeh do rahoop bë ahoop doo da. Jé padꞌyyt hẽ bë wakããn hedoo do rarejãã."
60,5,10,"Banadawëët bë ahob wät do jawén paa bä, pꞌaa hẽnh da baad tabahado däk sahõnh hẽ bë hã Pꞌop Hagä Do anꞌoo bä da. Baad ub bë hꞌyy kae hadꞌyyt hẽ tanꞌoo bä. Bë da tahꞌyyb hejꞌoonh. Dooh da bë hꞌyy gejë hõm bä tanꞌoo bä. Pꞌop Hagä Doo, takꞌëp ji wë taky enyym doo, bë tanaëëj wät ta pa ta bag takꞌëp gabarëëh do mahang bë babok hyb nꞌaa, Jesus Kristo hã bë hꞌyy kata däk do hyb nꞌaa. Tawꞌããts hẽ sahõnh hẽ Pꞌop Hagä Do bagãã hadꞌyyt hẽ. Ỹỹ. Tii dꞌ né hẽ. Tawꞌããts hẽ."
60,5,12,"Sa hã Peed kedëë hõm do ky nꞌaa hahỹỹhSiras ỹ tamasaa wät hahỹ bë ỹ ma erih do hã. Hä̃j ỹ hadoo do hꞌyy kanehꞌỹỹt do tii, hã ỹỹ. Ganapog is doo me bë ỹ ma erii wät bë ỹ hꞌyyb enꞌyym hyb nꞌaa. Pꞌop Hagä Do ky enyyw hadꞌyyt hẽ bë hã ỹ erii wät do hã bë ỹ metëëh. Tawꞌããts hẽ taky enyym doo gó bë aboo hadꞌyyt hẽ. Bë hꞌyy gejë hõm manäh."
60,5,13,"Jesus hã hꞌyy kaꞌeeh do BabirõnRoma panang né tii. Ta see pé noo gó Roma ramaneëënhBabirõn. panang bä habong doo, bë nemuun Pꞌop Hagä Do wë kasëëw bong doo, bë mꞌ rahyb nꞌaa esee. Maah-Ko, tah ỹ hadoo do bë mꞌ tahyb nꞌaa esee na-ããj hẽ."
60,5,14,"Tawꞌããts hẽ baad bë edëë bë da hadoo doo.Ỹ karẽn bëëh, Kristo hã hꞌyy kata padëëk doo, hꞌyyb nyyw gó bë babok.Jããm hẽ kä."
61,1,1,"Ta jawén Jesus hã hꞌyy kaꞌeeh do hã Peed ma erih do hahỹỹhSimaw Peed, Jesus Kristo karom, ta mejũũ do see ỹ ti hỹỹh. Ỹ edëng bëëh, ãã nemuun Jesus Kristo hyb nꞌaa Pꞌop Hagä Do hã hꞌyy kaꞌeeh doo. Baad hadꞌop ti Jesus Kristo Pꞌop Hagä Do ër hꞌyy kahaꞌeeh doo, ër hꞌyyb tym dëëb. Baad hadꞌop tabahadoo do hyb nꞌaa ër hã tabanoo Pꞌop Hagä Do hã ër hꞌyy kaꞌeeh hyb nꞌaa. Takꞌëp baad ub ta ti ër hꞌyy kaꞌeeh do ër hã tanoo doo."
61,1,2,"Pꞌop Hagä Doo, Jesus ër Wahë Nꞌaa na-ããj hẽ bë bahapäh do hyb nꞌaa bë hꞌyyb gó, ỹ karẽn takꞌëp Pꞌop Hagä Do ky enyym bë wë, ỹ karẽn baad hadꞌyyt hẽ bë tahꞌyyb enꞌyym."
61,1,3,"Takꞌëp ji hyb nꞌaa tamꞌaah baad hadꞌyyt hẽ ji bawät hyb nꞌaa ky nꞌaa hahỹỹhTa hejój me Pꞌop Hagä Do anꞌoo däk ër hã sahõnh hẽ baad hadoo doo, ji bahajaa hyb nꞌaa papuuj gó, takarẽn doo da ji bawät hyb nꞌaa. Ta ti tawén nꞌoo däk ër hã, Kristo, ër tanaëëj wät do ër hapëë däg kän do hyb nꞌaa ër hꞌyyb gó. Ta kabajꞌaa doo me, takꞌëp taky enyym doo me ër tanaëëj wät ta karapee ër bahadoo hyb nꞌaa."
61,1,4,"Ta kabajꞌaa do hyb nꞌaa, takꞌëp taky enyym do hyb nꞌaa na-ããj hẽ, takꞌëp baad hadoo doo, takꞌëp ji kamahä̃n do taky däng paa ër hã. Ta ti ër hã taky däng do anꞌoo bä, baad Pꞌop Hagä Do bawät doo da ër babok hyb nꞌaa. Ër hã taky däng do tanꞌoo bä na-ããj hẽ ër bedëp hyb nꞌaa, Jesus hã hꞌyy kanaꞌeeh do sa hꞌyyb karejãã do mahä̃nh. Nesaa do ji hꞌyyb säg karẽn do jawén rababok do hyb nꞌaa sa hꞌyyb karejãã tii."
61,1,5,"Ta ti hyb nꞌaa né hẽ, tawꞌããts hẽ takꞌëp bë hyb nꞌaa tamꞌaah takahꞌũũm hyb nꞌaa bë hꞌyy kaꞌeeh doo. Tawꞌããts hẽ baad hadꞌyyt hẽ bë babok. Tawꞌããts hẽ bë hyb nꞌaa tamꞌaah bë hꞌyy ganäng hyb nꞌaa Pꞌop Hagä Do karẽn do hã. Tawꞌããts hẽ bë hꞌyyb bë mesoo, bë hꞌyyb karẽn do jawén bë nabok hyb nꞌaa. Tawꞌããts hẽ hꞌyy ganajëng doo me bë baboo hadꞌyyt hẽ. Tawꞌããts hẽ Pꞌop Hagä Do karẽn doo da bë babok. Tawꞌããts hẽ bë kamahä̃n bë wakããn hedoo doo, bë nemuun Jesus hã hꞌyy kaꞌeeh doo. Tawꞌããts hẽ bë kamahä̃n sahõnh hẽ ta wób."
61,1,8,"Sahõnh hẽ ta ti takahũũm bä hadꞌyyt hẽ bë hꞌyyb gó, dooh daap hẽ tado da tii bä Jesus Kristo, ër Wahë Nꞌaa bë hapäh doo. Baad hadoo ta hanaa tii."
61,1,9,"Tii dꞌ nado ỹ etsén wät doo da nabok do hã. Baad rabanahapäh do hadoo tii. Ty temah do hadoo.Dooh rahꞌyy gahꞌood bä Pꞌop Hagä Do karẽn do hã, tahanäng pé tii. Ramabaan nesaa do sa hã hanäng do paa kawug hõm doo."
61,1,10,"Ti hyb nꞌaa, wakãn haa hedoo doo, tawꞌããts hẽ ta bahä̃nh bë hyb nꞌaa tamꞌaah, Pꞌop Hagä Do naëëj wät do wób né bëëh, bë metëëh hyb nꞌaa, Pꞌop Hagä Do asëëw hõm do wób né bëëh, bë metëëh hyb nꞌaa. Sahõnh hẽ ta ti bë hã ỹ etsꞌẽẽ wät do bë moo boo bä, dooh né da bë hꞌyy keréd hõm bä Pꞌop Hagä Do hã. Tii bä, baad bë Pꞌop Hagä Do gadoo da Jesus Kristo, ër Wahë Nꞌaa, ër hꞌyyb tym dëëb tabagãã hadꞌyyt doo bä."
61,1,12,"Te hub né hẽ Jesus mejũũ do rama metëëk do ky nꞌaa hahỹỹhBë hapëë däg né paawä bë ỹ ma erii wät do ky nꞌaa, baad bë gado däg né paawä bë hꞌyyb gó baad hadoo do ky nꞌaa bë rama metꞌëëg wät doo, ỹ karẽn bë hyb nꞌaa esꞌee hadꞌyyt hẽ ta tii. Dooh ỹ hꞌyy gajëë hõm bä bë ỹ maherꞌoot doo, bë manabaan hyb nꞌaa."
61,1,13,"Hã ỹỹ, tawꞌããts hẽ tii da bë ỹ maherꞌood hadꞌyyt hẽ badäk hahỹỹ bä ỹ bawät nä bä, edaa däk ỹ bahapäh do hyb nꞌaa badäk hahỹỹ bä ỹ bawät do gawatsik. Ër Wahë Nꞌaa, Jesus Kristo metä wät ta ti hã ỹỹ."
61,1,15,"Edaa däk ỹ dajëp doo. Ti hyb nꞌaa ỹ karẽn sahõnh hẽ ỹ moo wät ỹ hajaa doo, badäk hahỹỹ bä ỹ bawät nä bä, ỹ dajëp jawén paa bä na-ããj hẽ bë hyb nꞌaa esꞌee hadꞌyyt hẽ hyb nꞌaa ta ti bë ỹ maherꞌood wät doo."
61,1,16,"Ër Wahë Nꞌaa Jesus Kristo hejój ky nꞌaa bë ãã maherꞌoot noo gó, pꞌaa hẽnh da tamatëëh bë ãã maherꞌoot bä, dooh sa panyyg ub hꞌyy ganyy gó sa daaj hẽ rahyb nꞌaa newëë do ãã ky sꞌũũd bä. Ãã daaj hẽ né hẽ ãã matym me ãã bahapäh takꞌëp ta kabajꞌaa doo,"
61,1,17,"17 waëë Pꞌop Hagä Do wë kasëëw hõm do jó. Ta tii bä Pꞌop Hagä Doo, ta Yb, wehꞌëëh ta hã, ta bag takꞌëp gabarëëh doo gó tabawät tabanoo na-ããj hẽ. Hahỹỹ da Pꞌop Hagä Do kyyh ta hã: “Hahỹ tah ỹỹ, takꞌëp ỹ kamahä̃n up doo. Baad ỹ hꞌyy gadajang ta wë”, Maah-,  näng mäh. Ãã daaj hẽ ãã maa napäh ta kyyh, Jesus sii ta tii bä ãã babꞌëëh bä."
61,1,19,"Ta ti ãã bahapäh, ta ti ãã maa napäh do hyb nꞌaa na-ããj hẽ, ta bahä̃nh baad ãã bahapäh te hub né hẽ Kristo matëëh do ky nꞌaa hã Pꞌop Hagä Do ky nꞌaa rod rerih do paah. Ti hyb nꞌaa ỹ karẽn paawä baad bë hyb nꞌaa matakä Kristo ky nꞌaa rerih do paa hã. Ta bag atsëm ta tyw nꞌaa ji hã tametëëh do hadoo rerih do paah. Pꞌop Hagä Do ky nꞌaa rod rerih do hã bë hyb nꞌaa matakä bä bë da hapäh ny hadoo do ji ky daheeh, ny hadoo do noo kanesa doo. Tawꞌããts hẽ rerih do bë ky dahé hadꞌyyt hẽ Kristo matëëh bä kä. Tii bä kä, baad Kristo bë da tahꞌyy ganꞌyyh Pꞌop Hagä Do hã. Watom tapajꞌëë bä hana do hadoo bë hã Kristo."
61,1,20,"Hahỹ ti baad ỹ karẽn bë hyb nꞌaa newëë: Dooh sa hanaa tado bä Pꞌop Hagä Do kyy kerih doo gó ta ky nꞌaa rod rerii bong do paah. Dooh sa hanaa tado bä ta jawén hawät do ky nꞌaa raherꞌoot do paah. Pꞌop Hagä Do Sahee hꞌyyb mahũũm paa tii, Pꞌop Hagä Do kyyh ramaherꞌoot hyb nꞌaa."
61,2,1,"Ma matëg oow ky nꞌaa hahỹỹhIsaraéw buuj mahang Pꞌop Hagä Do ky nꞌaa rod oow, noo kanesa doo, rababong do paa hadoo, bë mahang na-ããj hẽ ti anäng da ma matëg oow. Ky kamepꞌëëh doo me rama metëëk da te hub nadoo doo. Kristo, sa kariw nꞌaa, sa danäh, tadajëp doo me tedëëb wät do sa hã, ramakyys da. Jé sa kyyh maa newëë do reréd hõm da Jesus hã rahꞌyy kaꞌeeh do paah. Ti hedoo do ma matëg oow nayyw hẽ sa daaj hẽ sa ky nꞌaa katakyyk baad nadoo do hã. Gawatsig hõm da."
61,2,2,Hajõk da ky sꞌũũt ma matëg oow. Nu meby nꞌaa näng do ma matëg oow ramoo bok do ramoo bok da na-ããj hẽ. Sa hyb nꞌaa Jesus hã hꞌyy kanaꞌeeh do baad nadoo doo me raherꞌoot da ta tyw nꞌaa hehꞌäät doo.
61,2,3,"Takꞌëp ta säm hã rahꞌyy kajäk do hyb nꞌaa, sa panyyg sa daaj hẽ rahyb nꞌaa newëë doo me ma matëg oow bë da rawedii, bë wë hanäng do bë anoo hyb nꞌaa sa hã. Pꞌooj däg Pꞌop Hagä Do hꞌyyb dëë däk nesaa do hã taky nꞌaa etyy ta tii. Pꞌop Hagä Do rejãã né da tii. Dooh da rakedëëb bä."
61,2,4,"Dooh Pꞌop Hagä Do tꞌyyd mehĩĩn bä ããs wób pꞌooj ub nesaa do moo bok doo. Tabanesaa hẽnh tadewäts bëëh tii, tꞌõp gadagyp doo gó. Ta tii bä ragada Pꞌop Hagä Do ky nꞌaa etyy noo gó sa hã."
61,2,5,"Dooh na-ããj hẽ Pꞌop Hagä Do tꞌyyd mehĩĩn bä ta hã wanehꞌëëh do pꞌooj ub habok doo, hagꞌyyp do tamejũũ noo gó sa wë. Jããm hẽ Nowéh tabedꞌëëp naëng hagꞌyyp do mahä̃nh, setsi ta sii habok do sii hẽ. Nowéh tii, ta wób tamaherꞌood hadꞌyyt hẽ Pꞌop Hagä Do karẽn doo da rababok hyb nꞌaa paawä."
61,2,6,"Pꞌop Hagä Do ky nꞌaa etyy paa panang Sodoma, Gomoha häd enäh do ta babuj nꞌaa sii hẽ tëëg hõõ me, sahõnh hẽ tagawatsig hõm hyb nꞌaa. Jããm hẽ ta ooj madꞌaak paah, takꞌëp hadoo do tamo hajꞌaa hajꞌaa. Sa hã tabadꞌoo do hã tametëëh nyy da tamoo wät da Pꞌop Hagä Do wanehꞌëëh do sa hã."
61,2,7,"Jããm hẽ panang buuj mahang tabedꞌëëp Róh, baad ub, Pꞌop Hagä Do karẽn doo da hawät doo. Takꞌëp Róh hꞌyy katón paa takꞌëp baad nadoo do nanäng Pꞌop Hagä Do ky nꞌaa jawꞌyyk do ky nadahꞌeeh do ramoo bong do hyb nꞌaa sa hã hanäng doo me. Sa mahang Róh bawät paah. Ta ä̃h hã hadꞌyyt hẽ Róh, Pꞌop Hagä Do karẽn doo da hawät do ahoop paa ta hꞌyyb gó, tahapäh do hyb nꞌaa, tamaa napäh do hyb nꞌaa na-ããj hẽ nesaa do panang buuj ramoo bok doo."
61,2,9,"Hỹỹ kä, ta tii da Pꞌop Hagä Do tꞌyyd manehĩĩn do hyb nꞌaa paa nesaa do moo hebꞌooh doo, tii da tabedꞌëëp do hyb nꞌaa paa baad habok doo, ji hapäh hahỹỹh: Pꞌop Hagä Do hajaa né hẽ takarẽn doo da habok do tabedꞌëëp hejoonh do sa hã kametyy do mahä̃nh. Pꞌop Hagä Do hajaa na-ããj hẽ tarejã hadꞌyyt hẽ nesaa do moo hebꞌooh doo, sahõnh hẽ taky nꞌaa etyy noo gó kajaa bä kä.Jesus matëëh noo gó Pꞌop Hagä Do ky nꞌaa etyy da sahõnh hẽ badäk hahỹỹ hã habok do paah, ããs sii hẽ. Nesaa do moo hebꞌooh do taky nꞌaa etyy da banesaa hẽnh rahob hadꞌyyt hẽ hyb nꞌaa. Nahëëj tii bä rahoop doo."
61,2,10,"Tarejãã do mahang takꞌëp sa bahä̃nh tarejãã da nesaa do sa hꞌyyb säg karẽn do jawén habok do hyb nꞌaa nu meby nꞌaa näng do sa hã hanäng doo me moo bok doo, baad nahado bong do hajaa do Pꞌop Hagä Do matym gó. Sa bahä̃nh Pꞌop Hagä Do rejãã da tamejũũ do makꞌyys doo.Sa hã hẽ ma matëg oow rahꞌyy kasabꞌee. Rahꞌyy karẽn doo da ramoo bok. Dooh raky daheeh péh. Dooh rajeỹỹm pé ta tii. Ti hyb nꞌaa, dooh rajeỹỹm bä kabajꞌaa do nesꞌaa padëëk do raky nꞌaa rejã bä."
61,2,11,"Ããs kä, ma matëg oow sa bahä̃nh hejooj né paawä, sa bahä̃nh rahyb nꞌaa jewyg né paawä, dooh raky nꞌaa rejãã doo me Takꞌëp Hyb Nꞌaa Jawyk Do matym gó raky nꞌaa tapa bä kabajꞌaa do nesꞌaa padëëk doo."
61,2,12,"Harꞌëëng hadoo ti ma matëg oow. Dooh harꞌëëng rahꞌyy genä bä. Ti abong harꞌëëng ji masoo hyb nꞌaa, ji nabooh hyb nꞌaa. Harꞌëëng hꞌyy ganenäh do hadoo ma matëg oow ỹ wén näng, takꞌëp baad nadoo doo me rabaherꞌoot ranahapäh do hã. Ti hyb nꞌaa Pꞌop Hagä Do gawatsꞌiik da tii, harꞌëëng ji nabooh do hadoo. Pꞌop Hagä Do rejãã da ta tii, ta wób rarahejãã do mabaj. Baad ub sa hã pé adëb bä sii hẽ rahꞌyy karẽn doo da rababok, baad nado né paawä, nu meby nꞌaa nyy né paawä ti rahꞌyy karẽn doo. Séd hã bë bawëh noo gó ragenꞌaak baad nadoo do sa hꞌyyb säg karẽn do ramoo bok bë sii rawëë bä. Baad nado ta wób raherꞌoot da bë ky nꞌaa tii dꞌ bë mahang rababok do hyb nꞌaa. Takꞌëp bë nu mebyk ranꞌoo bä."
61,2,14,"Ỹỹj sa patug wadꞌii do hã rahꞌyyb padëëk hadꞌyyt hẽ sa wë rababok hyb nꞌaa. Dooh reréd nesaa doo. Rahꞌyyb tatuk sa da rahꞌyyb hedoo hyb nꞌaa Pꞌop Hagä Do kyyh baad nahapäh do hyb nꞌaa nayyw hẽ hꞌyy kehꞌỹỹt doo. Sa hꞌyyb rametꞌëëg däk, sa hꞌyyb karẽn do rahyb nꞌaa hꞌũũm hyb nꞌaa. Pꞌop Hagä Do ky nꞌaa wasꞌee padëëk do tii!"
61,2,15,"Reréd hõm ta tyw nꞌaa baad hadoo doo. Ti hyb nꞌaa baad nadoo do jawén rababoo däk. Barãm, Beor tꞌaah, pꞌooj ub hawät do mo nꞌaa me rabadꞌoo. Takꞌëp Barãm hꞌyyb däk paa ta säm hã, Isaraéw buuj majĩĩ ta hã raky kajäk doo, Isaraéw buuj taky nꞌaa wasee hyb nꞌaa paawä. Ta säm, ta hã raky kajäk do jawén tabahõm bä, ta tyw nꞌaa baa bä, Pꞌop Hagä Do nabuuj gedoo mä ta hã. Hahỹỹ dꞌ paa tii: Jumeto, ta masꞌãã tajawät doo, ajꞌyy kyy me tamaherꞌoot paah, dooh né paawä jumeto rahaja bä raherꞌood bä. Jumeto meduuk Pꞌop Hagä Do ky nꞌaa rod Barãm häd näng doo, tamoo nawät hyb nꞌaa takꞌëp baad nadoo doo."
61,2,17,"Naëng kꞌããts gó naa ganyyh do mawooj däk do hadoo ta ti ma matëg oow. Naëng poo mahauk do tabës do hadoo. Ji wadꞌii do tii. Ti hyb nꞌaa Pꞌop Hagä Do enyyw däk sa hyb nꞌaa takꞌëp badagyp doo, tadewäts bëëh hyb nꞌaa gadagyp doo gó."
61,2,18,"Daap hadoo do ti raherꞌoot doo. Ti hadoo né hẽ, kyyh takꞌëp hetsooh do rakamasabꞌee do ji ramaherꞌoot, ta tii me rahꞌyyb tatuk hyb nꞌaa nagꞌaap hẽ baad nadoo do habok do mahä̃nh kedëëb bong doo, nagꞌaap hẽ Jesus hã hꞌyy kae padëëk doo, baad Pꞌop Hagä Do kyyh hã hꞌyy ganenäh nä doo. Tahajaa, näk mä sa kyyh, ji aä̃ bä ji ỹỹm, ji patug nadoo do sii ji hꞌyyb säg karẽn doo da né hẽ. Ta tii da rahꞌyyb tatuk sa hã."
61,2,19,"Hahỹỹ da raky kajäk sa kyyh maa newëë do sa hã: “Ãã ma metëëk do bë gado bä, baad ub da bë babok tii bä. Dooh mejõ wät pé bë hã”, näk sa kyyh. Tii dꞌ né paawä ta wób hã raky kajäk, nesaa do sa hꞌyyb karẽn do karom ti ma matëg oow. Nesaa do mejõ hadꞌyyt hẽ sa hã. Bë hyb nꞌaa newë hahỹỹh: Ji hã jꞌaa ketsë doo, ti né hẽ ji hã mejũũ doo. Nesaa do sa hꞌyyb karẽn do jꞌaa ketsëë däk sa hã. Ta ti sa hã mejũũ do ti ramoo boo hadꞌyyt hẽ."
61,2,20,"Hahỹ hyb nꞌaa ỹ wén herꞌoot ta tii da sa ky nꞌaa hã: Pooj jé ër Wahë Nꞌaa, ër hꞌyyb tym dëëb, Jesus Kristo rabahapäh do hyb nꞌaa sa hꞌyyb gó, reréd hõm dó nesaa do badäk hahỹỹ hã habong do Pꞌop Hagä Do hã hꞌyy kanaꞌeeh do rabahedꞌoo doo, baad nado wäd ji bahadoo hanoo doo. Pꞌaa hẽnh kä ta ti nesaa do jꞌaa ketsëë bä sa hã, pꞌaa hẽnh nesaa do ramoo bok do hyb nꞌaa, takꞌëp baad nado boo hỹỹ kä, pꞌooj ub baad nadoo do rababok do bahä̃nh kä."
61,2,21,"Tawꞌããts hẽ paawä ranahapäh baad hadoo do ta tyw nꞌaa Pꞌop Hagä Do wë ji tamahũũm doo. Dooh né paawä baad tado bä ji nahapëë bä ta tyw nꞌaa baad hadoo doo, sa hã paawä tawꞌããts hẽ tii. Hahỹ hyb nꞌaa ỹ herꞌoot ta tii: Rahapëë däg né paawä baad hadoo do ta tyw nꞌaa, pꞌaa hẽnh raberéd hõm takꞌëp hanäm do Pꞌop Hagä Do mejũũ doo. Ti hyb nꞌaa ta tyw nꞌaa nahapäh do bahä̃nh Pꞌop Hagä Do rejãã da hỹỹ kä sa hã."
61,2,22,Sa hã kametä däk hahỹ pawóp hadoo do ji ky hetëg doo: “Awaar adꞌẽẽb jëng tehëën wät do paah.”
61,3,1,"Jesus matëëh noo gó ky nꞌaa hahỹỹhNajis haa, pawóp däg bë ỹ ma erih do hahỹỹh. Pooj jé bë ỹ ma erii wät doo, hahỹ na-ããj hẽ bë ỹ wén ma erih, bë hyb nꞌaa esee hyb nꞌaa pooj jé kaherꞌoot do paah, baad ub bë hyb nꞌaa newëë hyb nꞌaa. Ỹ karẽn bë hyb nꞌaa esee pꞌooj ub Pꞌop Hagä Do ky nꞌaa rod tsyt hẽ ta wë kasëëw bong do raherꞌoot do paah. Ỹ karẽn bë hyb nꞌaa esee na-ããj hẽ Jesus, ër Wahë Nꞌaa, ër hꞌyyb tym dëëb mejũũ do paah, ajyy Kristo mejũũ do bë wë heboo nä do bë hã ma metꞌëëg wät doo."
61,3,3,"Tawꞌããts hẽ baad bë bahapäh hahỹỹh: Jesus matëëh do pooj jé ti abok da nesaa do sa hꞌyyb karẽn do jawén habok doo, Jesus matëëh do ky nꞌaa rawajehëët doo. Hahỹỹ da dꞌ sa kyyh: “Matëëh mäh, taky däng paah. Te hub tado bä, ny tawät? Bë hegãã”, näk, “ër wahë nꞌaa ër pooj jé habong do dejëb kän. Ti hadoo né hẽ, paa hado hadꞌyyt hẽ. Dooh takaja bä tamatëëh do pooj jé metëë nꞌaa.Matew tëg eh do 24 hã takerii däk Jesus herꞌoot do takajaa do pooj jé metëë nꞌaa. Dooh ta ti kaja däg sa nooh, ta ti rawén wajehëët Jesus matëëh do ky nꞌaa. Nayyw hẽ Jesus matëëh, ta hã hꞌyy kaꞌeeh do wób redꞌoo. Nayyw hẽ takanaja bä kä, ta wób raky sëm Jesus ky däng do paah. Paa hado hadꞌyyt hẽ badäk hahỹ kapahuuj wät noo gó naa”, näk da sa kyyh."
61,3,5,"Dooh rakarẽn bä rahꞌyy kadawuung bä, Pꞌop Hagä Do ky hajꞌaa pꞌooj ub wë kapahuuj wät doo. Dooh rakarẽn bä rahꞌyy kadawuung bä naëng bä naa kꞌããts bawooj däk do ganyyh doo, ta ky hajꞌaa. Naëng tetyn hõm, bawooj däk do banyy däk hyb nꞌaa. Dooh rakarẽn bä rahyb nꞌaa esꞌee bä naëng hagꞌyyp doo me Pꞌop Hagä Do gawatsꞌiik paa badäk hahỹ tapahuunh do paah, ta hã habong do sii hẽ. Pꞌop Hagä Do ky hajꞌaa tii."
61,3,7,"Wë, papỹỹj, kamarab, sagõõh, badäk hahỹỹ da hẽ ji hapäh do Pꞌop Hagä Do enyyw däk, tii dꞌ Pꞌop Hagä Do ky däng do hyb nꞌaa, tëëg hõõ me ragawatsik hyb nꞌaa. Pꞌop Hagä Do enäm nä ta tii. Tagawatsꞌiik noo gó kä, sahõnh hẽ ta hã wanehꞌëëh do tagawatsiig kän."
61,3,8,"Bë mabaan manä hahỹ najis haa: Pꞌop Hagä Do hã sét pénh né hẽ sét ta baab, miw ta baab. Dooh Pꞌop Hagä Do hyb nꞌaa pꞌeed bä taky däng do tamoo wät hyb nꞌaa, ta wób redꞌoo. Tii dꞌ nado. Pꞌop Hagä Do ky däng do tawén kanajaa nä, bë tahyb nꞌaa bꞌaah do hyb nꞌaa. Dooh né takarẽn bä gawatsik péh. Takarẽn sahõnh hẽ rahꞌyy kawereem, ta hã rahꞌyy kaꞌeeh hyb nꞌaa paawä."
61,3,10,"Ti hadoo né hẽ, Takꞌëp Hyb Nꞌaa Jawyk Do kajaa né da. Rahꞌyy kanapeet bä, raganadaa bä takajaa da. Ji ganada do hadoo hetsꞌëëk do kajaa. Ti hadoo Takꞌëp Hyb Nꞌaa Jawyk Do kajaa doo. Nayyw hẽ wë gawatsik da, hawyp do hadoo. Sahõnh hẽ adẽẽ bëëh da takꞌëp haju do hajꞌaa. Tii bä dewuh da. Badäk hahỹỹh, sahõnh hẽ ta hã hanäng do na-ããj hẽ Pꞌop Hagä Do ky nꞌaa etyy da tagawatsik hyb nꞌaa."
61,3,11,"Tii da sahõnh hẽ Pꞌop Hagä Do gawatsꞌiik do hyb nꞌaa da, tawꞌããts hẽ tsyt hẽ nesaa do mahä̃nh baad bë babok Pꞌop Hagä Do wë. Tawꞌããts hẽ Pꞌop Hagä Do karẽn doo da bë babok, baad bë gadaa nuuj jé Kristo kajaa doo, Pꞌop Hagä Do ky däng do paah. Tawꞌããts hẽ nayyw hẽ ta ti kajaa bë anꞌoo bä.Ji ky nꞌaa etsẽẽ, nayyw hẽ takajaa hyb nꞌaa. Ji hꞌyy kawareem Pꞌop Hagä Do wë, takarẽn doo da hadꞌyyt ji bawät hyb nꞌaa. Ji hꞌyy kahasꞌããp Kristo ky nꞌaa ji mahũũm do hã, sahõnh hẽ badäk hahỹỹ bä habong do raky nꞌaa napäh hyb nꞌaa na-ããj hẽ, Peed hanäng pé tahyb nꞌaa péh, tawꞌããts hẽ nayyw hẽ ta ti kajaa bë anꞌoo bä , taherꞌood bä. Ta ti noo gó kajaa bä kä, wë aooj jëng da. Sahõnh hẽ adẽẽ bëëh da takꞌëp haju do hajꞌaa."
61,3,13,"Sahõnh hẽ ta ti awäd né paawä, ëër, Jesus hã hꞌyy kaꞌeeh doo, ër gada wë papuuj, badäk hahỹ papuuj Pꞌop Hagä Do ky däng doo da. Jããm hẽ baad hadoo doo, Pꞌop Hagä Do karẽn doo da habok do sa panang tii."
61,3,14,"Ti hyb nꞌaa najis haa, ta ti bë gahëën do hyb nꞌaa, tawꞌããts hẽ takꞌëp bë hyb nꞌaa tamꞌaah takꞌëp baad ub bë babok hyb nꞌaa, takꞌëp baad ub bë bahadoo hyb nꞌaa Pꞌop Hagä Do hã. Takꞌëp bë hyb nꞌaa tamah, hꞌyyb nyyw gó bë baboo hadꞌyyt hẽ hyb nꞌaa ta wë, Pꞌop Hagä Do bahapäh hyb nꞌaa."
61,3,15,"Bë hyb nꞌaa newë hahỹỹh: Hꞌyyb jawyg gó Takꞌëp Hyb Nꞌaa Jawyk Do gada nä, nayyw hẽ takanajaa, ji kedëëb wät hyb nꞌaa banesaa hẽnh ji taky nꞌaa etyy do mahä̃nh. Tii da na-ããj hẽ Paw-Ro, ër hỹỹj hadoo do ër kamahä̃n do bë tama erii wät. Bë tama erii wät Pꞌop Hagä Do hꞌyy ganꞌyyh doo da ta hã."
61,3,16,"Ti ky nꞌaa né hẽ tama erii wät sahõnh hẽ tama erih do hã. Tama erih do mahang ti anäng hãd hejoonh doo, takꞌëp ji hyb nꞌaa manatakä bä, dooh ji maa napëë bä tahanäng péh. Hꞌyy gatemah doo, hꞌyy kehꞌỹỹt doo, rawareem Paw-Ro erii wät doo. Ta see hadoo ta ky nꞌaa ranꞌoo bä. Tii da na-ããj hẽ rawareem Pꞌop Hagä Do kyy kerih do wób. Sa daaj hẽ sa ky nꞌaa katakyyk baad nadoo do hã."
61,3,17,"Ta ti bë hapëë däk do hyb nꞌaa, najis haa, tawꞌããts hẽ bë hyb nꞌaa matakä, ta sꞌee hẽnh Pꞌop Hagä Do ky nꞌaa jawꞌyyk do ky nadahꞌeeh do bë rahꞌyyb mahũũm mahä̃nh te hub nadoo do rama metëëk doo me. Hꞌyy kanehỹỹd né paawä bë da hẽ, sa kyyh bë maa newë bä, bë da hꞌyy kahꞌỹỹt. Ta tyw nꞌaa baad hadoo do bë erét da sa kyyh bë maa newë bä."
61,3,18,"Tawꞌããts hẽ Pꞌop Hagä Do kyyh hã bë hyb nꞌaa matakä hadꞌyyt hẽ, Jesus Kristo, ër Wahë Nꞌaa, ër hꞌyyb tym dëëb bë wë taky enyym do takahũũm hadꞌyyt hẽ hyb nꞌaa, baad Kristo bë bahapäh hyb nꞌaa na-ããj hẽ bë hꞌyyb gó. Tawꞌããts hẽ ti né hẽ ji jꞌaa etsëë hadꞌyyt hẽ! Ỹỹ. Tii dꞌ né hẽ. Tawꞌããts hẽ. Jããm hẽ kä."
62,1,1,"Jesus hã hꞌyy kaꞌeeh do hã pooj jé Jowãw ma erih do hahỹỹhJi hꞌyyb tym hedꞌëëp do ky nꞌaa hahỹỹhBë ãã ma erih hahỹỹ hã, sahõnh hẽ tadu dahäng do pooj jé hawät do ky nꞌaa, Pꞌop Hagä Do Kyyh häd näng do ky nꞌaa.Jesus Kristo ky nꞌaa né tii. Ãã maa napäh ta kyyh, ãã hapäh na-ããj hẽ. Baad ãã bahapäh ãã matym me. Ta hã ãã moo däng. Ji hꞌyyb tym hedꞌëëp do ky nꞌaa né hẽ tii."
62,1,3,"Bë ãã maherꞌoot ãã hapäh do ky nꞌaa, ãã maa napäh do ky nꞌaa, séd bë hꞌyyb hedoo hyb nꞌaa da ãã sii. Séd ãã hꞌyyb hedoo ta Yb hỹ pong jé hawät do hã. Séd ãã hꞌyyb hedoo na-ããj hẽ ta Tꞌaah hã, Jesus Kristo hã. Bë ãã wén ma erih hahỹỹ hã Jesus ky nꞌaa, takꞌëp ër tsebé hyb nꞌaa da."
62,1,5,"Tawꞌããts hẽ ta bag hadoo doo gó ji bawät do ky nꞌaa hahỹỹhBë ãã maherꞌoot ãã hã Kristo metëëk doo. Hahỹỹ da tametëëk ããh: Ta bag hadoo Pꞌop Hagä Doo. Baad ub hadꞌyyt hẽ Pꞌop Hagä Doo, tahanäng pé tii. Dooh badagyp pé ta hã. Tabadꞌop hẽ nesaa do ta hã, tahanäng pé tii."
62,1,6,"Ti hyb nꞌaa, séd hã ji hꞌyyb hedoo Pꞌop Hagä Do hã ji herꞌood bä, nesaa doo gó, badagyp do hadoo doo gó ji awäd hadꞌyyt bä, daap ji menyyh tii bä ji herꞌoot do hã. Dooh baad hadoo do ky nꞌaa metëëk doo da ji awäd bä tii dꞌ ji edo bä."
62,1,7,"Baad ji aboo bä, Pꞌop Hagä Do baad tabawäd hadꞌyyt doo da ta bag hadoo doo gó, séd ji hꞌyyb hedoo ta hã. Tii bä Pꞌop Hagä Do awug hõm da sahõnh hẽ nesaa do ji hꞌyyb tym gó hanäng doo, Jesus, Pꞌop Hagä Do Tꞌaah majyyw me."
62,1,8,"“Tabadꞌop hẽ nesaa do hã ỹỹ”, ji noo bä, nesaa do ji jejën bä, ji daaj hẽ ji kawadii. Dooh tanyy bä ji hꞌyyb tym gó baad hadoo do Pꞌop Hagä Do metëëh doo."
62,1,9,"Nesaa do ji hꞌyyb tym gó hanäng do ji najejën bä, Pꞌop Hagä Do hã ji kawoow bä, tawug hõm da tii. Tamabaan hõm da sahõnh hẽ baad nadoo do ër moo bok do paah. Pꞌop Hagä Do anoo né hẽ taky däng doo. Dooh tahỹỹd bä ta kyyh. Baad hadꞌop do tii."
62,1,10,"“Dooh nesaa do ỹ moo wäd bä” ji ky hado bä, Pꞌop Hagä Do noo kanesa, ji hanäng pé tii. Dooh tii bä ji hꞌyyb tym gó ta kyyh awäd bä."
62,2,1,"Tah haa hedoo do bëëh. Bë ỹ ma erii wät tii, nesaa do bë moo nabok hyb nꞌaa, nesaa do bë hyb nꞌaa nanewëë hyb nꞌaa. Ti hado né paawä, nesaa do bë see moo wäd bä, nesaa do tahyb nꞌaa newë bä, ti anäng Jesus Kristo, Pꞌop Hagä Do karẽn doo da hawäd up doo, ji ky nꞌaa rod nꞌaa Pꞌop Hagä Do ër Yb wë. Ji tamo nꞌaa jesuu. Jesus dajëp ër hyb nꞌaa. Nesaa do ër moo bok do säm tadajëp, Pꞌop Hagä Do awug hõm hyb nꞌaa nesaa do ër hã hanäng doo. Dooh ër hyb nꞌaa hadꞌyyt tado bä tadajëp. Sahõnh hẽ badäk hahỹỹ hã habong do sa hyb nꞌaa na-ããj né hẽ tadajëp."
62,2,3,Pꞌop Hagä Do ky nꞌaa jawꞌyyk do ji ky daheeh do hã ji bahapäh Pꞌop Hagä Do ji hapëë däg bä ji hꞌyyb tym gó.
62,2,4,"“Ỹ hapäh Pꞌop Hagä Do hëp ỹỹ gó” hanäng péh, dooh ta ky nꞌaa jawꞌyyk do taky dahé bä, daap hẽ ti tamenyyh taherꞌoot do hã. Dooh ta hꞌyyb tym gó tanyy bä baad hadoo do Pꞌop Hagä Do metëëh doo."
62,2,5,"Pꞌop Hagä Do ji ky dahé bä, taherꞌoot doo da ji awäd bä, baad tabadäng tii bä ji hꞌyyb tym gó Pꞌop Hagä Do kamahä̃n doo. Pꞌop Hagä Do kamahä̃n doo da ji kamahä̃n kän tii bä. Hahỹỹ hã ji bahapäh séd ji hꞌyyb hedo bä Pꞌop Hagä Do hã: “Séd ỹ hꞌyyb hedoo Pꞌop Hagä Do hã”, ji ky hado bä, tawꞌããts hẽ Jesus bawäd wät doo da ji bawät."
62,2,7,"Najis haa, dooh papuuj ky nꞌaa jawyk do bë ỹ ma erii bä. Ta paa né hẽ bë ỹ ma erih, Jesus hã bë hꞌyy kaꞌeeh bë du do noo gó bë gadoo doo, bë hã rama metëëk do paa né hẽ tii. Bë maa napëë wät do né hẽ ta ti bë ỹ ma erih doo."
62,2,8,"Ta paa né hẽ paawä, papuuj hado däk hahỹ ky nꞌaa jawyk do bë ỹ ma erih doo. Papuuj däg ji hapäh Kristo bawät doo kä, bë babok doo kä na-ããj né hẽ. Bë eréd hõm nesaa doo. Bë du do däk baad bë babok doo kä. Nesaa doo, ji hꞌyy gatamah do na-ããj hẽ badoo wät hỹỹ kä. Baad hadoo do ganä däk ër hꞌyyb gó."
62,2,9,"“Ta bag gó ỹ bawät”, hanäng péh, ta da hadoo do Jesus hã hꞌyy kaꞌeeh do wë tahꞌyy gaẽẽj bä, badagyp do hadoo doo gó tabawät nä tii. Ta da hadoo do Jesus hã hꞌyy kaꞌeeh do kamahä̃n doo, ta bag hadoo doo gó tabawät. Dooh ta hã hanäng péh baad nadoo do hã ta hã hꞌyyb tatuk doo. Ta da hadoo do Jesus hã hꞌyy kaꞌeeh do wë hꞌyy gaẽẽnh doo, badagyp do hadoo doo gó ta hꞌyyb bawät. Badagyp do hyb nꞌaa, nesaa do hyb nꞌaa, dooh tahapëë bä tahahõm hẽnh. Ty tamah do hado däk."
62,2,12,"Tah haa hedoo doo, bë ỹ wén ma erih nesaa do bë hꞌyyb tym gó hanäng do Pꞌop Hagä Do awug hõm do hyb nꞌaa, Kristo ër hyb nꞌaa dajëp do hyb nꞌaa. Bë mahang bäp peej däk Kristo hã hꞌyy kaꞌeeh doo, wahëh hedo padëëk bëëh. Bë ỹ wén ma erih, hedëb hadꞌyyt do bë hapëë däg kän do hyb nꞌaa bë hꞌyyb tym gó. Bë mahang papuuj nä Jesus hã hꞌyy kae däk doo, wanehëh nä do hadoo bëëh. Bë ỹ wén ma erih, Nesaa do Yb hã bë jꞌaa etꞌëëk do hyb nꞌaa. Bë ỹ ma erih, tah haa hyb nꞌaa hedoo doo. Bë ỹ wén ma erih ër Yb hỹ pong jé hawät do bë hapëë däg kän do hyb nꞌaa bë hꞌyyb tym gó. Bë mahang bäp peej däk Kristo hã hꞌyy kaꞌeeh doo, wahëh hedo padëëk doo, bë ỹ wén ma erii wät hedëb hadꞌyyt do bë hapëë däg kän do hyb nꞌaa bë hꞌyyb tym gó. Bë mahang papuuj nä Jesus hã bë hꞌyy kae däk doo, wanehëh nä do hadoo, bë ỹ ma erii wät, bë hꞌyyb hejꞌoonh do hyb nꞌaa, Pꞌop Hagä Do kyyh bë tahꞌyyb mahũũm do hyb nꞌaa, Nesaa Do Yb hã bë jꞌaa ketsë do hyb nꞌaa."
62,2,15,"Dooh ji kamahä̃n bä badäk hahỹỹ hã hanäng do ky nꞌaa hahỹỹhBë kamahä̃n manä badäk hahỹỹ hã habong do Pꞌop Hagä Do hã hꞌyy kanaꞌeeh do rakamahä̃n doo. Bë kamahä̃n manä badäk hahỹỹ hã hanäng doo. Jé badäk hahỹ kamahä̃n doo, dooh Pꞌop Hagä Do takamahä̃n bä. Sahõnh hẽ badäk hahỹỹ hã hanäng do nesaa doo, takꞌëp ji hꞌyyb säg karẽn do hedoo doo, ji matym me ji hegꞌããs doo, takꞌëp ji karẽn do hedoo doo, ji ma hã, ji moo wät do hã ji kasabꞌee do hedoo doo, ti sahõnh hẽ dooh Pꞌop Hagä Do ër Yb hanaa tado bä. Badäk hahỹỹ hã tabana tii."
62,2,17,"Badäk hahỹ gawatsik da. Ta hã hanäng do nesaa do hadoo do ji hꞌyyb karẽn do gawatsik né tii da ẽnh. Pꞌop Hagä Do karẽn do ky dahꞌeeh doo, dooh ragawatsig bä. Aboo hadꞌyyt hẽ da."
62,2,18,"Hꞌyy kawareem do yb ky nꞌaa hahỹỹhTah haa, edah ti noo gó sahõnh hẽ tagawatsik. Bë ky nꞌaa napäh, ti pooj jé Kristo majĩĩ, Kristo hã hꞌyy kawareem do yb kasee. Da hẽ hajõk Kristo hã hꞌyy kawereem do rakasꞌee kän. Ti hyb nꞌaa ji hapäh, edah sahõnh hẽ gawatsik doo."
62,2,19,"Ër mahang né paawä rababok do paah, dooh né hẽ ër wób rado bä. Ër wób rado bä paawä, dooh paawä ër reréd bä ër mahang rababok doo. Ër mahä̃nh rabahõm. Ti hyb nꞌaa, dooh ër wób rado bä ji hapäh."
62,2,20,"Bë hã Jesus Kristo anoo Pꞌop Hagä Do Sahee bë tahꞌyyb mahũũm hyb nꞌaa. Ti hyb nꞌaa sahõnh hẽ bë bahapäh panyyg hehꞌäät doo, Pꞌop Hagä Do metëëh doo."
62,2,21,"Dooh bë ỹ wén ma erii bä bë nahapäh do hyb nꞌaa baad hadoo do ky nꞌaa. Bë ỹ wén ma erih, baad bë bahapëë däk do hyb nꞌaa né hẽ baad hadoo do ky nꞌaa. Baad hadoo do ky nꞌaa bä naa nado noo kanesa doo. Bë hapäh né hẽ tii. Ti hyb nꞌaa né hẽ bë ỹ wén ma erih."
62,2,22,"Baad bë ỹ maherꞌoot. “Jesus, Pꞌop Hagä Do Hꞌyyb Däng Do nado”, hanäng péh, daap menyyh do yb tii. Ti né hẽ nanäng bë ky nꞌaa napëë däk doo, Kristo hã hꞌyy kawareem doo. Pꞌop Hagä Do Tꞌaah, ta Yb na-ããj hẽ hꞌyy kawareem do yb ty nꞌaa gesꞌyyk."
62,2,23,"Ta Tꞌaah ty nꞌaa gesꞌyyk doo, dooh Pꞌop Hagä Doo, Jesus Yb tahapëë bä. Ta Tꞌaah gadoo péh, Jesus Kristo Yb na-ããj hẽ tagadoo."
62,2,24,"Ti hyb nꞌaa, tawꞌããts hẽ bë ky dahé hadꞌyyt hẽ panyyg hehꞌäät doo, pꞌooj ub, bë du doo noo gó Jesus hã bë hꞌyy kaꞌeeh do bë maa napäh doo. Tawꞌããts hẽ bë hꞌyyb gó tabaym panyyg hehꞌäät doo. Panyyg hehꞌäät doo, pꞌooj ub bë maa napäh doo, bë hꞌyyb gó tayyw bä, baad bë enyyw bä, séd bë hꞌyyb hedo hadꞌyyt da tii bä Jesus hã, Jesus Yb hã."
62,2,25,"Hahỹ ti ër hã Kristo ky nꞌaa enooh doo: Ër tahꞌyyb edëëb hadꞌyyt hẽ, hỹ pong jé ër baboo hadꞌyyt hyb nꞌaa ta pa."
62,2,26,"Ta ti bë ỹ ma erii wät, bë ỹ maherꞌoot hyb nꞌaa bë hã karẽn wadꞌii do sa ky nꞌaa hã."
62,2,27,"Pꞌop Hagä Do Sahee bë hã Kristo anoo doo, baym bë hꞌyyb tym gó. Ti hyb nꞌaa dooh hyb nꞌaa ta see bë ma metëëk péh. Pꞌop Hagä Do Sahee ti bë tama metëëk sahõnh hã. Baad bë tama metëëk. Dooh daap tado bä. Ti hyb nꞌaa, tawꞌããts hẽ bë ky dahé hadꞌyyt hẽ bë tama metëëk doo. Tawꞌããts hẽ Kristo hã bë hꞌyy kata däg hadꞌyyt hẽ."
62,2,28,"Hỹỹ kä, tah haa hedoo doo, ỹ abꞌaanh bë hã: Kristo sii bë aboo hadꞌyyt hẽ, tamatëëh bä kä, hꞌyyb neỹỹm gó ta matym gó ër babꞌëëh hyb nꞌaa, ër nu manebyng hyb nꞌaa ta matym gó ër babꞌëëh bä."
62,2,29,"Bë hapäh do hyb nꞌaa baad hadꞌop do ti Kristo, bë hapäh na-ããj hẽ Pꞌop Hagä Do taah né hẽ sahõnh hẽ baad hadoo do moo bok doo."
62,3,1,"Pꞌop Hagä Do taah ëër ky nꞌaa hahỹỹhBë hegãã nyy da takꞌëp ër Yb hỹ pong jé hawät do ër takamahä̃n. Takꞌëp ër takamahä̃n do hyb nꞌaa Pꞌop Hagä Do taah ër tamaneëënh. Ti né hẽ ëër! Badäk hahỹỹ hã habong do Pꞌop Hagä Do hã hꞌyy kanaꞌeeh doo, dooh ër rahapëë bä Pꞌop Hagä Do taah ëër, ranahapäh do hyb nꞌaa Pꞌop Hagä Doo."
62,3,2,"Pꞌop Hagä Do taah né hẽ ër da hẽ, najis haa. Dooh né paawä ër Pꞌop Hagä Do metä nä bä nyy dꞌ tabadꞌoo da ër hã, ër hapäh Jesus Kristo hado däk da ëër, tamatëëh bä, baad ub tii kä Jesus ër bahapäh do hyb nꞌaa ti noo gó."
62,3,3,"Sahõnh hẽ Jesus Kristo hadoo rabahadoo do sa hꞌyyb gó ragahëën doo, sa daaj hẽ rakanꞌyyh nesaa do mahä̃nh, Jesus baad hadꞌop do hadoo rabahadoo hyb nꞌaa kä."
62,3,4,"Nesaa do moo hebꞌooh doo, Pꞌop Hagä Do ky nꞌaa jawꞌyyk do wë rahꞌyy kawereem. Sahõnh hẽ nesaa do ji moo wät doo, Pꞌop Hagä Do ky nꞌaa jawꞌyyk do wë hꞌyy kawareem do tii."
62,3,5,"Bë hapäh né hẽ, Jesus bahyng wawẽẽ hẽ nesaa do ji moo wät do tabado hõm hyb nꞌaa. Dooh nesaa do ta hã."
62,3,6,"Ti hyb nꞌaa Jesus sii hawät doo, dooh nesaa do tamoo hewëëd bä. Nesaa do moo hebꞌooh doo, dooh Kristo tahapëë bä ta hꞌyyb gó."
62,3,7,"Ti hyb nꞌaa, tah haa hedoo doo, bë hyb nꞌaa matakä bë ranawadii hyb nꞌaa. Baad hadoo do moo hebꞌooh doo, baad hadꞌop do né hẽ tii, Kristo baad hadꞌop do hadoo."
62,3,8,"Nesaa do moo hebꞌooh doo, DijabGereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng pé ti Dijab. karapee tii. Tii dꞌ ji wén hapäh sahõnh hẽ tadu dahäng noo gó Dijab moo hewꞌëët né hẽ ta ti nesaa doo. Pꞌop Hagä Do Tꞌaah ewäd hyng wawẽẽ hẽ tagawatsiig hõm hyb nꞌaa Dijab moo wät doo."
62,3,9,"Pꞌop Hagä Do taah dooh nesaa do ramoo hebo bä, Pꞌop Hagä Do Sahee mahũũm do hyb nꞌaa sa hꞌyyb. Dooh rahaja bä nesaa do ramoo hebo bä, Pꞌop Hagä Do taah rabahadoo do hyb nꞌaa."
62,3,10,"Hahỹỹ hã ji hapäh Pꞌop Hagä Do taah, ji hapäh na-ããj né hẽ Dijab karapee: Baad hadoo do moo nawät doo, ta da hadoo do Jesus hã hꞌyy kaꞌeeh do kamanahä̃n doo, dooh Pꞌop Hagä Do tꞌaah tado bä."
62,3,11,"Ji da hadoo do ji kamahä̃n do ky nꞌaa hahỹỹhHahỹ ti bë maa napäh do pooj jé bë du do noo gó Jesus hã bë hꞌyy kaꞌeeh doo: Tawꞌããts hẽ ji kamahä̃n ji da hadoo doo. Pꞌooj ub hawät do Kaĩh makũ badꞌoo doo da, bë adoo manäh. Nesaa Do Yb karapee né hẽ tii. Ta hỹỹj tanabooh. Ta hỹỹj Kaĩh wén nabooh, nesaa do Kaĩh moo hewꞌëët do hyb nꞌaa. Ta hỹỹj ti baad hadoo do tamoo hewꞌëët."
62,3,13,"Ti hyb nꞌaa, wakãn haa, bë hꞌyy gabedo manä badäk hahỹỹ hã habong do Pꞌop Hagä Do hã hꞌyy kanaꞌeeh do bë wë rakawajꞌããn bä baad bë babok do hyb nꞌaa.Ji wë rakawajããn, Kaĩh moo ti ragahõm do hyb nꞌaa."
62,3,14,"Ëër, dooh ër hꞌyyb tym dajëp do tahado wäd bä. Ër hꞌyyb tym edëb kän Pꞌop Hagä Do wë. Baad ta ti ër bahapäh, ër wakããn Jesus hã hꞌyy kaꞌeeh do ër kamahä̃n do hyb nꞌaa. Ta wakããn Jesus hã hꞌyy kaꞌeeh do wë hꞌyy gaẽẽnh doo, dajëp do hadoo nä ta hꞌyyb tym."
62,3,15,"Ta da hadoo do wë hꞌyy gaẽẽnh doo, dahejꞌëëp do hadoo ti Pꞌop Hagä Do matym gó. Sa da hadoo do dahejꞌëëp do sa wë, dooh edëb hadꞌyyt do awäd bä. Dooh Pꞌop Hagä Do wë rasꞌëëg bä. Bë hapäh né hẽ tii."
62,3,16,"Hahỹỹ hã ër bahapäh kamahä̃n hehꞌäät doo: Ta daaj hẽ Jesus Kristo kanꞌoo däk dajëb hã ër hyb nꞌaa. Ti hyb nꞌaa tawꞌããts hẽ ër na-ããj ër kanꞌoo däk ër da hadoo sa hyb nꞌaa. Ji ma nyy bä, ji da hadoo do ta wë badoh do ji tꞌyyd manehĩĩn bä, dooh Pꞌop Hagä Do hã ji kamahä̃n. Tah haa, ji kyy me hadꞌyyt nado ji kamahä̃n. Tawꞌããts hẽ ji masa doo me ji kamahä̃n ji wakããn Jesus hã hꞌyy kaꞌeeh doo. Tawꞌããts hẽ ji kamahä̃n hehꞌäät, jꞌooj madäk doo me nado."
62,3,19,"Baad ji wakããn ji kamahä̃n do hã, baad ji hapäh, baad hadoo do ky nꞌaa ky daheeh do ji. Baad ji wakããn ji kamahä̃n bä, dooh ji hꞌyyb eỹỹm bä Pꞌop Hagä Do ji hyb nꞌaa esꞌee bä. Dooh ji eỹỹm bä ji hꞌyyb ji taky nꞌaa tapa bä paawä. Tii dꞌ tawén hadoo, ji hꞌyyb tym bahä̃nh Pꞌop Hagä Doo. Sahõnh ji hꞌyyb tym gó hanäng do Pꞌop Hagä Do hapäh."
62,3,21,"Najis haa, ji hꞌyyb ji taky nꞌaa natapa bä, dooh ji hꞌyyb eỹỹm bä Pꞌop Hagä Do sii ji erꞌood bä. Ta hã ji ky nꞌaa etsẽẽ do ji gadoo ji hapäh tii bä, tamejũũ do ji ky daheeh do hyb nꞌaa, tagenꞌaak do ji moo wät do hyb nꞌaa."
62,3,23,"Hahỹ pawóp hẽ Pꞌop Hagä Do ji tamejũũ: Ta Tꞌaah Jesus Kristo hã ji hꞌyy kaꞌeeh, ji da hadoo do ji kamahä̃n ji tamejũũ doo da."
62,3,24,"Tamejũũ do ky dahꞌeeh doo, séd hã rahꞌyyb hedoo Pꞌop Hagä Do hã. Sa hꞌyyb gó Pꞌop Hagä Do bawät tii bä. Ta Sahee ër hã tanoo do hyb nꞌaa ër hapäh, ër hꞌyyb gó Pꞌop Hagä Do bawät."
62,4,1,"Ji metyy Pꞌop Hagä Do Sahee kyy gó tado bä raherꞌoot do ky nꞌaa hahỹỹhNajis haa, bë ky dahé manä “Pꞌop Hagä Do Sahee kyy gó ỹ baherꞌoot”, hanäk doo. Tawꞌããts hẽ bë mety ta tii, bë bahapäh hyb nꞌaa Pꞌop Hagä Do Sahee tado bä sa hꞌyyb tym gó hanäng doo, Pꞌop Hagä Do Sahee tanado bä. Hajõk badäk hahỹỹ hã ketyn hꞌũũm Pꞌop Hagä Do ky nꞌaa rod oow daap menyyh doo. Hahỹỹ hã da bë metyy Pꞌop Hagä Do Sahee kyy gó tado bä raherꞌoot doo: Ajꞌyy gó né hẽ Jesus Kristo Pꞌop Hagä Do Tꞌaah kesok se hub né hẽ hanäng doo, ky daheeh doo, Pꞌop Hagä Do Sahee kyy gó né hẽ ti tabaherꞌoot. Ajꞌyy gó Jesus kesok do ky sëm doo, ky nadaheeh doo, dooh Pꞌop Hagä Do Sahee kyy gó tado bä ti tabaherꞌoot. Kristo hã hꞌyy kawareem do yb sahee ti hedoo do hꞌyyb tym gó tabawät. Bë ky nꞌaa napäh, ti awät hꞌyy kawareem do yb. Ti awäd däg kän badäk hahỹỹ bä."
62,4,4,"Bë tah haa, Pꞌop Hagä Do karapee né hẽ bëëh. Ta Sahee bë tahꞌyyb mahũũm doo, Pꞌop Hagä Do hã hꞌyy kanaꞌeeh do hꞌyyb gó hanäng do bahä̃nh, Dijab bahä̃nh. Ti hyb nꞌaa, bë hꞌyy ganyy däg nanäng ma matëg oow sa hã, bë wén ky nadaheeh raherꞌoot doo. Bë jꞌaa etëëg wät sa hã."
62,4,5,"Badäk hahỹỹ hã habong do Pꞌop Hagä Do hã hꞌyy kanaꞌeeh do wób tii. Ti hyb nꞌaa Pꞌop Hagä Do hã hꞌyy kanaꞌeeh do ramaa napäh, raky daheeh raherꞌoot doo."
62,4,6,"Dooh sa wób ër do bä. Pꞌop Hagä Do karapee ër ti hỹỹh. Pꞌop Hagä Do hapäh do maa napäh, ky daheeh, ër metëëk doo. Pꞌop Hagä Do karapee nadoo doo, dooh ji tamaa newë bä. Ër herꞌoot do maa newꞌëë doo, Sahee baad hadoo do hꞌyyb mahũũm. Ër herꞌoot do maa nanewꞌëë doo, daap menyyh do yb sahee ta hꞌyyb gó tabawät."
62,4,7,"Kamahä̃n do ky nꞌaa hahỹỹhNajis haa, Pꞌop Hagä Do banoo ër hã ji kamahä̃n doo. Ti hyb nꞌaa, tawꞌããts hẽ ji da hadoo do ji kamahä̃n né hẽ. Ta da hadoo do kamahä̃n doo, Pꞌop Hagä Do karapee né hẽ tii. Baad Pꞌop Hagä Do tabahapäh ta hꞌyyb gó. Pꞌop Hagä Do kamahä̃n hadꞌyyt hẽ. Ti hyb nꞌaa ta da hadoo do kamanahä̃n doo, dooh Pꞌop Hagä Do tahapëë bä."
62,4,9,"Hahỹỹ da Pꞌop Hagä Do metëëh ji hã ji takamahä̃n: Ta Tꞌaah sét hadꞌop do tamejũũ ër mahang, hỹ pong jé ji awäd hadꞌyyt hyb nꞌaa ta hyb nꞌaa. Hahỹ hehꞌäät kamahä̃n doo: Dooh ji tado bä Pꞌop Hagä Do ji kamahä̃n doo. Pꞌop Hagä Do ti ji takamahä̃n. Ta Tꞌaah tamejũũ wawẽẽ hẽ tadajëp hyb nꞌaa ji hyb nꞌaa, nesaa do ër moo bok do säm, nesaa do ji hꞌyyb tym gó hanäng do tabawug hõm hyb nꞌaa ta Tꞌaah majyyw me."
62,4,11,"Najis haa, ta ti hadoo né hẽ Pꞌop Hagä Do takꞌëp ji takamahä̃n. Ti hyb nꞌaa, tawꞌããts hẽ ji kamahä̃n ji da hadoo do Jesus hã hꞌyy kaꞌeeh doo."
62,4,12,"Dooh noo gó Pꞌop Hagä Do ji ty gepäh péh. Ti hado né hẽ paawä, ji wakããn Jesus hã hꞌyy kaꞌeeh do ji kamahä̃n bä, ji hꞌyyb gó Pꞌop Hagä Do bawät tii bä. Baad tabadëë däk tii bä ji hꞌyyb gó Pꞌop Hagä Do kamahä̃n doo. Pꞌop Hagä Do kamahä̃n doo da ji kamahä̃n kän tii bä. Ji hꞌyyb tym gó Pꞌop Hagä Do bawät."
62,4,13,"Séd ji hꞌyyb hedoo Pꞌop Hagä Do hã, ji hꞌyyb gó Pꞌop Hagä Do bawät ji wén hapäh, ta Sahee ji hã tanoo do hyb nꞌaa."
62,4,14,"Ta Tꞌaah Pꞌop Hagä Do mejũũ wawẽẽ hẽ, sahõnh hẽ badäk hahỹỹ hã habong do sa hꞌyyb tym dëëb tabahadoo hyb nꞌaa. Ti né hẽ ãã hapäh ãã matym me. Baad ta ky nꞌaa ãã baherꞌoot."
62,4,15,"Ti hyb nꞌaa, “Pꞌop Hagä Do Tꞌaah né hẽ Jesus Kristo” hanäng péh, ky daheeh péh, ta hꞌyyb tym gó Pꞌop Hagä Do bawät, séd tahꞌyyb hadoo Pꞌop Hagä Do hã."
62,4,16,"Baad ër bahapäh Pꞌop Hagä Do ër takamahä̃n. Ër daab yyp Pꞌop Hagä Do ër takamahä̃n do hã. Pꞌop Hagä Do kamahä̃n hadꞌyyt hẽ. Ti hyb nꞌaa, jé Pꞌop Hagä Doo, ta wakããn na-ããj hẽ kamahä̃n hadꞌyyt doo, séd tahꞌyyb hadoo Pꞌop Hagä Do hã. Ta hꞌyyb gó Pꞌop Hagä Do bawät."
62,4,17,"Jesus Kristo bawät doo da ër babok badäk hahỹỹ hã. Ti hyb nꞌaa baad tabadëë däk ër hꞌyyb gó Pꞌop Hagä Do kamahä̃n doo. Pꞌop Hagä Do kamahä̃n doo da ër kamahä̃n kän Pꞌop Hagä Do anꞌoo bä. Ti hyb nꞌaa, dooh ër eỹỹm bä Jesus ji taky nꞌaa etyy noo gó."
62,4,18,"Pꞌop Hagä Do ji kamahä̃n bä, dooh ji eỹỹm bä. Ji eỹỹm mabaj näng do hã. Ti hyb nꞌaa, baad hadꞌop Pꞌop Hagä Do ji kamahä̃n bä, dooh ỹỹm ji hã. Ji eỹỹm bä, dooh baad tadëë nä bä Pꞌop Hagä Do kamahä̃n do ji hꞌyyb gó."
62,4,19,"Pꞌop Hagä Doo, ta wób na-ããj ër wén kamahä̃n, pooj jé Pꞌop Hagä Do ër takamahä̃n do hyb nꞌaa."
62,4,20,"“Pꞌop Hagä Do ỹ kamahä̃n” ji ky hado bä, ji da hadoo do Jesus hã hꞌyy kaꞌeeh do wë ji hꞌyy gaẽẽj bä, daap hẽ ji menyyh tii bä. Ji wakããn ji hapäh do ji kamanahä̃n bä, ny daa ji kamahä̃n Pꞌop Hagä Do ji nahapäh doo."
62,4,21,"Hahỹỹ da Jesus Kristo mejũũ do paa ji: Pꞌop Hagä Do takamahä̃n doo, tawꞌããts hẽ ta da hadoo do Jesus hã hꞌyy kaꞌeeh do takamahä̃n na-ããj hẽ."
62,5,1,"Pꞌop Hagä Do ji kamahä̃n bä, tamejũũ do ji ky daheeh do ky nꞌaa hahỹỹhSahõnh hẽ “Jesus né hẽ ti Pꞌop Hagä Do Hꞌyyb Däng Doo” hanäk doo, ky dahꞌeeh doo, Pꞌop Hagä Do taah né hẽ tii. Ta yb kamahä̃n doo, ta yb taah takamahä̃n na-ããj hẽ."
62,5,2,"Hahỹỹ hã ji bahapäh Pꞌop Hagä Do taah, Jesus hã hꞌyy kaꞌeeh do ji kamahä̃n bä: Pꞌop Hagä Do ji kamahä̃n bä, tamejũũ do ji ky dahé bä na-ããj hẽ."
62,5,3,"Pꞌop Hagä Do ji kamahä̃n bä, tamejũũ do ji ky daheeh. Nahejooj, ji nahajaa do nado Pꞌop Hagä Do mejũũ doo. Sahõnh hẽ Pꞌop Hagä Do taah rahajaa rajꞌaa etëëg bä badäk hahỹỹ hã habong do Pꞌop Hagä Do hã hꞌyy kanaꞌeeh do sa hã hꞌyyb tatuk doo. Jesus hã ji hꞌyy kaꞌeeh do hyb nꞌaa ji jꞌaa etꞌëëk badäk hahỹỹ hã hanäng do nesaa do ji hꞌyyb tatꞌuuk doo. Jesus Pꞌop Hagä Do Tꞌaah né hẽ ky dahꞌeeh doo, jããm né hẽ ti rahajaa rajꞌaa etëëg bä nesaa do hã badäk hahỹỹ hã habong do Pꞌop Hagä Do hã hꞌyy kanaꞌeeh do hꞌyyb karẽn doo."
62,5,6,"Jesus Kristo né hẽ ti wawẽẽ hẽ hahyng doo, naëng me nu kemuun wät doo, ta majyyw tanꞌoo däk do ji hyb nꞌaa tadajëp noo gó. Nu kemuun wät do hadꞌyyt nado tame. Dajëp na-ããj né hẽ. Tanꞌoo däk ta majyyw ji hyb nꞌaa. Baad Pꞌop Hagä Do Sahee metëëh ji hã ta ti ky nꞌaa. Te hub né hẽ hadꞌyyt hẽ Pꞌop Hagä Do Sahee. Tamawoob hẽ ta metëë nꞌaa, te hub né hẽ Jesus ky nꞌaa metëëh doo: Pꞌop Hagä Do Sahee, tanu kemuun do naëng me, Jesus majyyw tanꞌoo däk do tadajëp noo gó. Séd gó rametëëh."
62,5,9,"Ajꞌyy hapäh do ky nꞌaa taherꞌood bä, ji ky daheeh taherꞌoot doo. Ti bahä̃nh ti Pꞌop Hagä Do herꞌoot doo. Ajꞌyy herꞌoot do nado tii. Ti hyb nꞌaa, baad ji ky daheeh ta Tꞌaah ky nꞌaa taherꞌoot doo."
62,5,10,"Pꞌop Hagä Do Tꞌaah hã ky daheeh doo, tenäm ta hꞌyyb gó Jesus ky nꞌaa Pꞌop Hagä Do metëëh doo. Pꞌop Hagä Do herꞌoot do ky nadaheeh doo, Pꞌop Hagä Do noo kanesa, tahanäng pé tii, ta Tꞌaah ky nꞌaa Pꞌop Hagä Do herꞌoot do taky nadaheeh do hyb nꞌaa. Hahỹỹ da ta Tꞌaah ky nꞌaa Pꞌop Hagä Do metëëh ji hã: Ta Tꞌaah hyb nꞌaa ji hꞌyyb tym tabedꞌëëp, hỹ pong jé ta sii ji awäd hadꞌyyt hẽ hyb nꞌaa. Pꞌop Hagä Do Tꞌaah gadoo do ta hꞌyyb tym gó, hỹ pong jé hadꞌyyt hẽ tabawäd däk da Pꞌop Hagä Do sii. Ta Tꞌaah ganadoo doo, dooh né hẽ tagado bä edëb hadꞌyyt do Pꞌop Hagä Do pa."
62,5,13,"Ỹ wén ma erii wät hahỹ bë hã, Pꞌop Hagä Do Tꞌaah hã hꞌyy kaꞌeeh doo, edëb hadꞌyyt do bë gado däk né hẽ, baad bë bahapäh hyb nꞌaa. Pꞌop Hagä Do anoo ji hã ji etsẽẽ doo, Pꞌop Hagä Do genꞌaak do hã ji hꞌyyb däg bä ji ky nꞌaa etsẽẽ bä. Ti hyb nꞌaa dooh ji hꞌyyb eỹỹm bä Pꞌop Hagä Do sii ji erꞌood bä."
62,5,15,Ji tamaa napäh ër hapäh. Ti hyb nꞌaa sahõnh hẽ ta hã ji etsẽẽ do ji gado däk do hadoo.
62,5,16,"Ti anäng nasaa do pꞌãã näng doo, dawëë ji bawäd hõm Pꞌop Hagä Do mahä̃nh tanoo doo. Nasaa do ji wakããn moo wäd bä ji hapëë bä, pꞌãã näng do tanado bä, tawꞌããts hẽ ji ky nꞌaa etsẽẽ tii. Tii bä Pꞌop Hagä Do anoo ta hã edëb hadꞌyyt doo. Nesaa do pꞌãã näng doo, dawëë ji bawäd hõm Pꞌop Hagä Do mahä̃nh tanoo do hyb nꞌaa nado bë ky nꞌaa etsẽẽ, ỹ hanäng tii. Sahõnh hẽ nesaa do ji moo wät doo, ji hyb nꞌaa newëë doo, baad nado né hẽ ti Pꞌop Hagä Do matym gó. Ti hadoo né hẽ ti anäng nesaa do ji hꞌyyb gó tanyy bä, dooh tanꞌoo bä dawëë ji nu gadäk Pꞌop Hagä Do mahä̃nh. Series, "
62,5,18,"Ër hapäh, dooh Pꞌop Hagä Do taah ramoo hebo bä nesaa doo, Jesus mo nꞌaa jesuu do hyb nꞌaa sa hã. Dooh Nesaa do Yb haja bä tarejã bä sa hã."
62,5,19,"Pꞌop Hagä Do karapee ëër, ër hapäh. Nesaa Do Yb mejũũ sahõnh hẽ badäk hahỹỹ hã habong do hã, Pꞌop Hagä Do hã hꞌyy kanaꞌeeh do sa hã, ër hapäh."
62,5,20,"Ër hapäh na-ããj hẽ Pꞌop Hagä Do Tꞌaah ewäd hyng, ji tahꞌyy ganä däk, Pꞌop Hagä Do hehꞌäät do ji bahapäh hyb nꞌaa. Séd ër hꞌyyb hedoo Pꞌop Hagä Do hehꞌäät do hã. Séd ër hꞌyyb hedoo ta Tꞌaah Jesus Kristo hã. Ti ti Pꞌop Hagä Do hehꞌäät doo. Ti né hẽ tanoo ji hã ta wë ji hꞌyyb tym edëb hadꞌyyt doo."
62,5,21,"Ti hyb nꞌaa tah haa, bë hꞌyy kae manä ta wób rahꞌyy kahaꞌeeh do hã. Jããm hẽ kä."
63,1,1,"Ta jawén Jowãw ma erih do hahỹỹhỸ, Jesus hã hꞌyy kaꞌeeh do sa wahë nꞌaa ỹ ramaneëënh doo, ỹ edëng sahõnh hẽ Jesus hã hꞌyy kaꞌeeh do bë panang bä habong do Pꞌop Hagä Do asëëw hõm doo. Baad bë ỹ kamahä̃n. Ỹ hadꞌyyt nado bë kamahä̃n doo. Sahõnh hẽ baad hadoo do ky nꞌaa hapäh do bë rakamahä̃n na-ããj hẽ."
63,1,2,Baad hadoo do ky nꞌaa ãã hꞌyyb tym gó tabawät. Ãã hꞌyyb gó tabawäd hadꞌyyt hẽ. Ti hyb nꞌaa bë ãã kamahä̃n.
63,1,3,"Hahỹỹ da bë ỹ ky nꞌaa edëng: Ỹ karẽn paawä Pꞌop Hagä Do ër Yb, Jesus Kristo ër Yb Tꞌaah ër hã raky enꞌyym, ër ratꞌyyd mehĩĩn, hꞌyyb näm do ranoo ër hã. Tii dꞌ né hẽ tabadꞌoo da ër hã, baad hadoo do ky nꞌaa ër bahapäh, ër ky daheeh do hyb nꞌaa, ër da hadoo do ër kamahä̃n do hyb nꞌaa."
63,1,4,"Takꞌëp ỹ tsebee wät baad bë wób rababok ỹ ky nꞌaa napäh do hyb nꞌaa. Baad hadoo do ky nꞌaa metëëk doo da rababok, Pꞌop Hagä Do ër Yb mejũũ doo da rababok, ỹ ky nꞌaa napäh."
63,1,5,"Hỹỹ kä wakãn haa Jesus hã hꞌyy kaꞌeeh doo, ỹ etsẽẽ bë hã ër kamahä̃n hadꞌyyt hyb nꞌaa ër da hadoo doo. Dooh papuuj ky nꞌaa jawyk do tado bä tii. Ta paa né hẽ tii, Jesus hã bë hꞌyy kaꞌeeh bë du doo noo gó bë ky nꞌaa napäh do né hẽ. Hahỹ kamahä̃n do hehꞌäät: Pꞌop Hagä Do mejũũ doo da ji bawät. Ji tamejũũ kamahä̃n gó ji bawät, pooj jé bë maa napäh doo da né hẽ."
63,1,7,"Hajõk ma matëg ji wadꞌii do raketyn hõm badäk hahỹ hawꞌããts hẽ. Sa hã dooh Jesus Kristo, Pꞌop Hagä Do Tꞌaah, ewäd hyy bä babä ajꞌyy gó. Kristo hã hꞌyy kawareem do yb, ji wadii do yb né hẽ ti tii dꞌ ma metëëk doo."
63,1,8,"Ti hyb nꞌaa, baad bë hyb nꞌaa matakä bë rawanadii hyb nꞌaa rametëëk do hã. Rametëëk do bë ky dahé bä bë hasõg hõm da Pꞌop Hagä Do wë bë moo bok do paa säm. Bë hyb nꞌaa matakä bë moo bok do säm bë gadoo hyb nꞌaa sahõnh hẽ."
63,1,9,"Kristo ma metëëk do herét doo, ta see däg metëëk doo, dooh ta ti hadoo do hꞌyyb tym gó Pꞌop Hagä Do awäd bä. Kristo metëëk do baad ta hꞌyyb gó tenäm doo, ta hꞌyyb tym gó Pꞌop Hagä Do awät, ta hꞌyyb tym gó Pꞌop Hagä Do Tꞌaah bawät na-ããj hẽ."
63,1,10,"Bë wë ma matëg see kaja bä, Kristo metëëk do tama netꞌëëg bä, bë gado manä bë tób bä. Bë edëë manä ji wakããn Jesus hã hꞌyy kaꞌeeh do ji edëng doo da."
63,1,11,"Ta ti hedëng pé ji wakããn Jesus hã hꞌyy kaꞌeeh do ji edëng doo da, ta hꞌyyb hata hado däk tii, nesaa do tametëëk do hã."
63,1,12,"Ti anäng nä hajõng nä bë ỹ maherꞌoot do panꞌaa. Ti hadoo né hẽ, dooh ỹ karẽn bä ỹ erih doo gó bë ỹ maherꞌood bä. Ỹ karẽn bë ỹ bahehëën ỹ berꞌoot hyb nꞌaa bë sii, takꞌëp ër tsebé hyb nꞌaa. Pꞌop Hagä Do asëëw hõm do babä habong doo, bë wakããn hedoo do bë mꞌ rahyb nꞌaa esee. Jããm hẽ kä."
64,1,1,"Gajo hã Jowãw ma erih do hahỹỹhỸ, Jesus hã hꞌyy kaꞌeeh do sa wahë nꞌaa ỹ ramaneëënh doo, ỹ edëng õm Gajo. Baad õm ỹ kamahä̃n."
64,1,2,"Ỹ karẽn paawä baad a hꞌyyb Pꞌop Hagä Do wë, najis ỹỹ. Ỹ karẽn paawä dooh manahëë nyy bä. Takꞌëp ỹ tsebee wäd kän ỹ ky nꞌaa napäh do hyb nꞌaa a ky nꞌaa ër wakããn Jesus hã hꞌyy kaꞌeeh do wób raherꞌoot doo. Baad hadꞌyyt mä mabawät baad hadoo do ky nꞌaa metëëh doo da, sa nooh. Dooh mꞌ mahꞌyy gajëë hõm bä ta hã, sa nooh."
64,1,4,"Takꞌëp né hẽ ỹ tsebé, baad hadoo do ky nꞌaa metëëk doo da tah haa hedoo do rababok ỹ ky nꞌaa napäh bä. Dooh hahỹ hadoo pé takꞌëp ỹ tsebé péh."
64,1,5,"Najis ỹỹ, baad hadꞌyyt hẽ mamasaa wät ër wakããn Jesus hã hꞌyy kaꞌeeh do bahehꞌëën doo, ma metëëk doo, mahepꞌëëh do nado né paawä."
64,1,6,"Ta ti raherꞌoot babä Jesus hã hꞌyy kaꞌeeh do sa hã nyy da makamahä̃n wät sa hã. Tawꞌããts hẽ Pꞌop Hagä Do genꞌaak doo da mamasaa ta ti ër wakããn ramahõm me ramahũũm péh. Ta ti rabahõm jé padꞌyyt hẽ Jesus Kristo ky nꞌaa rabaherꞌood hõm hyb nꞌaa. Dooh ragado bä dajẽẽr hadoo doo, sa waa hadoo do Pꞌop Hagä Do sa hꞌyyb gó nahapäh do sa hanaa."
64,1,8,"Ti hyb nꞌaa, tawꞌããts hẽ ër gadoo ta ti hedoo do ër tób yt hã, tawꞌããts hẽ ër masa sa hã. Tii da ër adoo bä, ër masa baad hadoo do ky nꞌaa ramaherꞌood hõm do hã."
64,1,9,"Jesus hã hꞌyy kaꞌeeh do bë panang bä habong do ỹ ma erii wät. Ti hadoo né hẽ, ta ti Dijoteréh, sa bahä̃nh karẽn do nu gadäk doo, dooh ỹ taky dahé bä."
64,1,10,"Ti hyb nꞌaa, bë ỹ bahehëën bä ỹ naëënh da ỹ nabuuj gedoo hyb nꞌaa nesaa do tamoo wät do hyb nꞌaa, ãã tanu merꞌoot do hyb nꞌaa, ãã taky nꞌaa rejãã do hyb nꞌaa. Hajõng baad nadoo do tamoo wät doo. Dooh tagado bä ër wakããn Jesus hã hꞌyy kaꞌeeh do hehꞌëën doo. Ta wób rakarẽn paawä ragadoo, tameduuk raganadoo hyb nꞌaa. Jé gadoo do tahꞌeed hꞌũũm Jesus hã hꞌyy kaꞌeeh do sa mahä̃nh."
64,1,11,"Najis ỹỹ, tawꞌããts hẽ hanäm do mamoo wät. Mamoo wäd manä nesaa doo. Baad hadoo do moo wät doo, Pꞌop Hagä Do karapee né hẽ tii. Nesaa do moo wät doo, dooh Pꞌop Hagä Do tahapëë bä ta hꞌyyb gó."
64,1,12,"Tawꞌããts hẽ mamasaa Demeet. Jé padꞌyyt hẽ rajꞌaa etsë ta hã, baad tabawät do hyb nꞌaa. Baad hadoo do ky nꞌaa metëëk doo da tabawät. Baad ub tabawät ta ti tametëëh. Ãã hã na-ããj né hẽ, baad ãã hã tabawät. Mahapäh né hẽ, ãã ehub né hẽ ãã herꞌoot doo. Ti hyb nꞌaa tawꞌããts hẽ mamasaa."
64,1,13,Ti anäng nä hajõng nä õm ỹ maherꞌoot do panꞌaa. Dooh ỹ karẽn bä ỹ erih doo gó õm ỹ maherꞌood bä.
64,1,14," Ỹ karẽn paawä nayyw hẽ õm ỹ bahehëën. Tii bä ër berꞌoot. Ỹ karẽn hꞌyyb nyyw gó baad mabawät. Ër najiis babä habong do õm rahyb nꞌaa esee mäh. Sét kenꞌyyh mamaherꞌood ỹ kedëng najis haa tꞌĩĩ hẽnh habong do hã. Jããm hẽ kä. Series, "
65,1,1,"Jesus hã hꞌyy kaꞌeeh do hã ma erii wät do hahỹỹhJudas, Tsijaag hỹỹj, Jesus Kristo wë moo wät do see ỹ ti hỹỹh. Ỹ edëng bëëh, Pꞌop Hagä Do naëëj wät doo, Pꞌop Hagä Do ër Yb kamahä̃n doo, Jesus Kristo mo nꞌaa jesuu doo."
65,1,2,"Ỹ karẽn ji wë Pꞌop Hagä Do ky enyym doo, ji tahꞌyyb nꞌyym doo, ji takamahä̃n do na-ããj hẽ baad bë hꞌyyb gó tabawäd hadꞌyyt hẽ."
65,1,3,"Ma matëg oow Pꞌop Hagä Do wanehꞌëëh do sa ky nꞌaa hahỹỹh Najis haa, takꞌëp paa ỹ karẽn paawä bë ỹ ma erih ër Pꞌop Hagä Do edëëb wät do ky nꞌaa hã. Tii bä kä, hꞌyy kamepꞌëëh doo me ajyy Pꞌop Hagä Do wanehꞌëëh do bë mahang rababoo däg kän ỹ ky nꞌaa napäh bä kä, nayyw hẽ ỹ hꞌyy kahỹỹd däk ỹ erih do hã. Bë ỹ ma erih hỹỹ kä takꞌëp ỹ betsẽẽ hyb nꞌaa bë hã, baad bë banꞌyyh hyb nꞌaa panyyg hanäm do ër ky daheeh doo, ta karapee, tsyt hẽ ta wë kasëëw bong do sa hã Pꞌop Hagä Do anꞌoo däk doo. Bë anꞌoo manä ta wób rahỹỹd. Nanäng ajyy rahꞌỹỹt ji wë Pꞌop Hagä Do ky enyym do ky nꞌaa. Ji wë Pꞌop Hagä Do ky enyym do hyb nꞌaa, tahajaa, sa nooh, jé rakarẽn pé sii rabaꞌỹỹh. Ramakyys Jesus Kristo, sét hadoo do ër kariw nꞌaa, ër danäh, ër Wahë Nꞌaa. Pꞌooj ub Pꞌop Hagä Do kyy kerih doo gó takerii däk nyy da nesaa do hã Pꞌop Hagä Do ky nꞌaa etyy da ta ti hedoo doo. Series, "
65,1,5,"Bë hapëë däg né paawä nyy da takerii däk, ỹ karẽn bë hyb nꞌaa esee hahỹỹh: Esit häj nꞌaa bä naa ta karapee Takꞌëp Hyb Nꞌaa Jawyk Do manyyh jawén paa bä, tagawatsiig jëng sa mahang ky sëm do paah, ky nadahꞌeeh do paah."
65,1,6,"Bë hyb nꞌaa esꞌee na-ããj hẽ nyy da Takꞌëp Hyb Nꞌaa Jawyk Do badꞌoo ããs wób sa hã. Ta ti ããs wób dooh paa rahꞌyy gadeja bä sa hã Pꞌop Hagä Do anoo do hã rabagꞌããs do hã, raty nꞌaa gesꞌyyk rababong do paa rawén beréd hõm tii. Tꞌõp gadagyp doo gó baad rakamawꞌyyd däg hadꞌyyt hẽ Takꞌëp Hyb Nꞌaa Jawyk Do anꞌoo bä, ta tii bä ragada hyb nꞌaa sahõnh hẽ Pꞌop Hagä Do ky nꞌaa etyy noo gó sa hã taky nꞌaa etyy doo."
65,1,7,"Ti hadoo panang Sodoma, Gomoha häd enäh do babuuj hã, panang nedaa bä hajꞌeenh do hã na-ããj hẽ. Sa hã Pꞌop Hagä Do rejãã do hã takametä däk nyy da Pꞌop Hagä Do badꞌoo da tii dꞌ habok do sa hã. Panang buuj rahob hadꞌyyt hẽ tëëg hõõ nadëëk doo gó. Tii dꞌ rawén hoop, nanäng ããs rabadꞌoo doo da rabadꞌoo paah. Takꞌëp baad nadoo do panang buuj ramoo hebꞌooh paa sa hã hanäng doo me. Ỹỹj nadoo do sii hẽ rabaheꞌỹỹh paah."
65,1,8,"Ta ti hedoo nanäng ajyy Pꞌop Hagä Do wanehꞌëëh do bë mahang haboo däk do rabadꞌoo. Sa sꞌëë gó rahapäh do jawén rababok. Sa hub rarejãã takꞌëp baad nadoo doo me. Dooh ragado bä Takꞌëp Hyb Nꞌaa Jawyk Do ji hã tamejũũ doo. Raky nꞌaa rejãã kabajꞌaa doo.Kabejꞌaa doo, ããs Pꞌop Hagä Do karapee. Kabejꞌaa do na-ããj hẽ ããs wób nesaa do moo bok do paah, Nesaa Do Yb karom."
65,1,10,"Mikéw badꞌoo doo da nado nanäng ajyy bë mahang kamekuuj däk do rabadꞌoo. Takꞌëp baad nadoo doo me raky nꞌaa rejãã ranahapäh do hã. Harꞌëëng hꞌyy ganenäh do hadoo tii. Jããm hẽ rahapäh rahꞌyy karẽn doo. Jããm hẽ ti jawén rababok. Rahꞌyy karẽn do jawén rababok doo, ti né ti sa hã rejãã doo. Takꞌëp baad nado da sa hã! Kaĩh bawäd wät doo da paa rababok. Dajẽẽr hã takꞌëp rahꞌyyb padëëk do hyb nꞌaa, Barãm, pꞌooj ub hawät do baad nadoo do moo wät do paa badꞌoo doo da rabadꞌoo. Ajꞌyy, Korah makũũh, Mosees Arãw sa wë hꞌyy kawareem do paa hadoo ta ti rahꞌyy kawereem Jesus hã hꞌyy kaꞌeeh do sa wahë nꞌaa wë. Ti hyb nꞌaa Pꞌop Hagä Do gawatsꞌiik da tii."
65,1,12,"Séd hã bë bawëh bä, bë sii rabawëh bä, dooh ranu mebyy bä, takꞌëp baad nadoo do ramoo boo né paawä. Pä ji nahapäh do tame hanäng do marakate gahꞌood jëng do tahajꞌaa hadoo do hedoo ta ti ajyy bë mahang.Marakate pä rejãã doo da, Jesus hã hꞌyy kaꞌeeh do wób rarejãã, tahanäng pé tii. Bꞌéé hagã nꞌaa jããm hẽ sa hã hẽ hyb nꞌaa newëë do hadoo tii. Naëng poo mahauk do tabës doo, ji tawadii do hadoo tii. Joom beaak noo gó neaak do hadoo tii. Joom tsawyy jëng doo, nedëb wät doo, ji tagoo hõm do hadoo tii."
65,1,13,"Maadaka hewëëh do akajar me bahꞌood mahũũm doo, ta puh ty gasus do akajar nabyy me rerét do hadoo nanäng ajyy. Ta puh ty gasus do hadoo nu meby nꞌaa näng do ramoo bok doo. Sagõõh daap ty gehũũm do hadoo ti ajyy.Pꞌooj ub akajar me habong do rahegꞌããs sagõõh rabahapäh hyb nꞌaa ny nemuun rabahõm. Dooh tahaja bä ramatakä bä sagõõh daap ty gehũũm do hã. Ti hadoo, dooh ji haja bä ji ky dahé bä nanäng ma matëg oow. Ta sꞌee hẽnh ji rahꞌyyb mahũũm. Tii dꞌ tahanäng pé tii. Takꞌëp gadagyp do Pꞌop Hagä Do enyyw hõm sa pooj jé. Tꞌĩĩ hẽnh raboo hadꞌyyt da."
65,1,14,"Hahỹỹ da ajꞌyy Enók häd näng doo, setsi däg do Adãw bä naa ji etsén bä, tamaherꞌoot paa ta jawén hawät do hahỹ ajyy nesaa do sa ky nꞌaa: “Bë hegãã”, näng mäh, “ti awät da Takꞌëp Hyb Nꞌaa Jawyk Doo, takꞌëp hajõk do ta ããs takꞌëp baad hedoo do sa daheeh, sahõnh hẽ taky nꞌaa etyy hyb nꞌaa. Nesaa doo hẽnh taky nꞌaa etyy da sahõnh hẽ, ta matym gó baad nadoo do moo bok doo, ta hã wanehꞌëëh do hyb nꞌaa baad nadoo do moo bok doo. Nesaa doo hẽnh taky nꞌaa etyy da sahõnh hẽ, nesaa do moo hebꞌooh do rabahadoo do hyb nꞌaa baad nadoo do Pꞌop Hagä Do hã raherꞌoot do hyb nꞌaa”, näng paa Enók."
65,1,16,"Sahõnh hẽ hã raky nꞌaa hajẽẽw hadꞌyyt hẽ. Raherꞌood hadꞌyyt hẽ ti sa hã dooh baad tado bä ti ta wób ramoo bok doo. Nesaa do sa hꞌyyb karẽn do jawén rababoo hadꞌyyt hẽ. Sa hã hẽ rahꞌyy kasabꞌee sa ky nꞌaa hã. Jꞌooj madäk doo me ta wób hã rajꞌaa etsë ky kenꞌyym doo me, sa daaj hẽ rakarẽn do ragadoo hyb nꞌaa."
65,1,17,"Ji hꞌyy ganajëë hõm do ky nꞌaa hahỹỹhNajis haa, bë hyb nꞌaa esꞌee Jesus Kristo ër Wahë Nꞌaa mejũũ doo, 12 hedoo do bë ramaherꞌoot do paah. Hahỹỹ dꞌ paa sa kyyh bë hã: “Jesus matëëh do pooj jé, ti abok da nesaa do sa hꞌyyb karẽn do jawén habok doo, bë raky nꞌaa wajehëët doo”, näk paa sa kyyh."
65,1,19,Séd bë hꞌyyb nahedo bong ranꞌoo bä ta tii. Bë ketyn hꞌũũm ranꞌoo bä. Sa hꞌyyb säg karẽn do jawén rababok. Dooh Pꞌop Hagä Do Sahee awäd bä sa hꞌyyb gó.
65,1,20,"Bëëh, najis haa, tawꞌããts hẽ baad hadꞌyyt hẽ bë hꞌyyb padäg panyyg hanäm do hã Jesus mejũũ do ër hã rama metꞌëëg wät doo, Pꞌop Hagä Do hã hana doo. Ta tii hã bë hꞌyyb padäg, bë hꞌyy kahejój magyys hẽ hyb nꞌaa. Bë ky nꞌaa etsꞌẽẽ bë hã Pꞌop Hagä Do Sahee hꞌyyb mahũũm doo da."
65,1,21,"Tawꞌããts hẽ bë anꞌoo Pꞌop Hagä Do kamahä̃n do bë hꞌyyb gó tabawäd hadꞌyyt hẽ. Tawꞌããts hẽ edëb hadꞌyyt do bë gada, ër tatꞌyyd mehĩĩn do hyb nꞌaa, Jesus Kristo, ër Wahë Nꞌaa, ër hã tanoo doo."
65,1,22,Tawꞌããts hẽ bë tꞌyyd mehĩĩn jé hãd ky sëm doo.
65,1,23,"Nayyw hẽ bë maherꞌood ta sꞌee hẽnh sa hꞌyyb baboo däk doo, tëëg hõõ nadëëk do mahä̃nh ta ti bë bedꞌëëp hyb nꞌaa. Bë tꞌyyd mehĩĩn ta wób takꞌëp baad nadoo do moo bok doo. Sa hã bë tꞌyyd mehĩĩn bä, tawꞌããts hẽ hꞌyyb eỹỹm doo gó baad bë hyb nꞌaa matakä, nesaa do ramoo bok do bë tahꞌyyb tatug mahä̃nh. Tawꞌããts hẽ baad né hẽ bë kanä takꞌëp nesaa do ramoo bok do mahä̃nh, ramoo bok do bë tahꞌyyb tatug mahä̃nh."
65,1,24," Sét ub hadoo do Pꞌop Hagä Doo, Jesus Kristo ër Wahë Nꞌaa hyb nꞌaa ër tedëëb wät do hajaa bë tamo nꞌaa jesuu nesaa do bë moo boo mahä̃nh. Tahajaa ta bag takꞌëp gabarëëh doo gó bë tamanaa, tsebee gó ta matym gó bë babꞌëëh hyb nꞌaa takꞌëp baad hado däk do hyb nꞌaa bë hꞌyyb tym. Tawꞌããts hẽ ti né hẽ ji jꞌaa etsëë hadꞌyyt hẽ. Ti né hẽ hadꞌyyt hẽ takꞌëp hyb nꞌaa jawyk do sahõnh hẽ bagꞌããs doo. Ti né hẽ hadꞌyyt hẽ kabajꞌaa doo, hejooj hadꞌyyt doo. Ti né hẽ sahõnh hã mejõ hadꞌyyt doo. Ỹỹ. Tii dꞌ né hẽ. Tawꞌããts hẽ. Jããm hẽ kä."
66,1,1,"Ta jawén hawät do Jesus metä wät do ky nꞌaa hahỹỹhJesus Kristo metëëh do hahỹ kerih doo, ta hã Pꞌop Hagä Do anoo doo, ta hã hꞌyy kaꞌeeh doo, ta karom hedoo do sa hã tametëëh hyb nꞌaa nayyw hẽ hawät do panꞌaa. Jesus Kristo mejõ wät ããs ta mejũũ do seeh, wë ỹỹ, ỹ ta karom Jowãw, ër pooj jé hawät do ky nꞌaa ër hã tapanäk hyb nꞌaa. Baad ỹ berii wät sahõnh hẽ hã ỹ tametëëh doo, ỹ hapäh doo. Hahỹ né hẽ Pꞌop Hagä Do ër tamaherꞌoot doo, baad hadoo do Jesus Kristo metëëh do na-ããj hẽ."
66,1,3,"Pꞌop Hagä Do ky nꞌaa edëng da jé hahỹ ta jawén hawät do ky nꞌaa nerꞌoot doo. Ky nꞌaa kedëng na-ããj hẽ jé hahỹ maa newëë doo, ky daheeh doo, edaa däk do hyb nꞌaa takajaa doo."
66,1,4,"4 Ỹ Jowãw, ỹ edëng Jesus hã hꞌyy kaꞌeeh do setsi hedoo do panang bä, Asija häd näng do häj nꞌaa bä habong doo. Ỹ karẽn Pꞌop Hagä Do awäd hadꞌyyt doo, setsi hedoo do ta SaheePꞌop Hagä Do Sahee né hẽ tii.Setsihedoo do Pꞌop Hagä Do kyy kerih do hã takerii däg bä, baad hadꞌop tahanäng pé tii. Ti hyb nꞌaa, Pꞌop Hagä Do Sahee baad hadꞌop doo, tahanäng pé ti setsi ta Sahee . tabagꞌããs do tyng nꞌaa pa habꞌëëh do na-ããj hẽ, Jesus Kristo na-ããj hẽ raky enꞌyym bë hã, ỹ karẽn bë rahꞌyyb enꞌyym. Jesus Kristo né hẽ ti baad hadoo do herꞌoot doo. Tahajaa ji ky dahé bä taherꞌoot doo. Ti né hẽ jããm hẽ pooj jé dejëp do mahang ganä wät doo.Jesus ganä wät do pooj jé ta wób ragenä boo né paawä, pꞌaa hẽnh radejëp. Jããm pooj jé Kristo dejëp do mahang ganä wät do nadajëb wät doo. Sahõnh hẽ badäk hahỹỹ bä habong do sa wahë nꞌaa wahë nꞌaa né hẽ tii.Takꞌëp ỹ jꞌaa etsë, ỹ wehꞌëëh Jesus ër hã kamahä̃n doo, tadajëp do hyb nꞌaa nesaa do ër moo bok do hejój mahä̃nh ër tabedëëb wät doo."
66,1,7,
66,1,8,"“Ỹ né hẽ Aw-Pah, ỹ né hẽ Omekah. Ỹ né hẽ jããm hẽ pooj jé hawät doo, ỹ né hẽ tagadëëg ub hawät doo”,Tii dꞌ né hẽ Gereg kyy me: Ỹ né hẽ Aw-Pah ỹ né hẽ Omekah . Gereg kyy meAw-Pahmꞌ pooj jé hawät do rerih do retsén bä. Tagadëëg ub hadoo do retsén do tiOmekah. Ti hyb nꞌaa jããm hẽ pooj jé hawät doo, tagadëëg ub hawät doo, tahanäng pé tii. näng Takꞌëp Hyb Nꞌaa Jawyk Doo, Pꞌop Hagä Do Sahõnh Hẽ Hajꞌap Doo. “Ỹ né hẽ da hẽ hawät doo, pꞌooj ub hawät doo, hỹ jawén awäd hadꞌyyt doo”, näng mäh."
66,1,9,"Ajꞌyy hadoo do Jowãw bahapäh do ky nꞌaa hahỹỹhỸ Jowãw, bë hỹỹj hadoo doo, bë nemuun hꞌyyb jawyg gó ỹ gadoo ër hã rarahejãã doo. Bë nemuun Jesus bagꞌããs do karapee hadoo do ỹỹh. Tsyt dëëg hã Pat-Mos häd näng doo hẽnh majẽ ỹỹ ỹ ratajꞌoo gëët, ỹ maherꞌood hõm do hyb nꞌaa paa Pꞌop Hagä Do ër tamaherꞌoot doo, baad hadoo do Jesus metëëh do na-ããj hẽ."
66,1,10,"Ta tii bä ỹ bawät bä, metꞌuuh hã, Jesus Takꞌëp Hyb Nꞌaa Jawyk Do ër hyb nꞌaa esee noo gó, Pꞌop Hagä Do Sahee ỹ tahꞌyyb mahũũm. Tii bä, ỹ jó däk hẽnh ỹ maa napäh takꞌëp hadoo do kyyh, torõm-bet ky hadoo do"
66,1,11,"hahỹỹ da ky hadoo doo: “Ma kahé bäh kapõõs do hã merii da mahapäh doo. Tii bä mamejõ hã ỹ hꞌyy kaꞌeeh do setsi hedoo do panang Asija häd näng do häj nꞌaa bä habong do sa wë. Mamejõ Epeso, Es-Mirina, Peh-Gamo, Tijatira, Sar-Des, Piradepija, Raw-Diseej häd enäh do panang hẽnh”, näng ta kyyh."
66,1,12,"Tii bä, jawén ỹ pꞌaa hẽnh ỹ begãã wät ỹ bahapäh hyb nꞌaa jaa hã ỹ herꞌoot doo. Tii bꞌ ỹ hapäh setsi ta bag tyng kꞌããts tëg gabarëëh do sꞌëëb. Ta bag tyng mahang ỹ bahapäh ajꞌyy hadoo doo. Dawëët ta saroor, ta tsyym hã tagadäk. Kꞌããts tëg gabarëëh do ta hꞌyyb mawyd."
66,1,14,"Nu hõng. Hawak ta sëën, kawad puw hawak do hadoo. Takꞌëp tabawak. Gabarëëh ta matym, tëëg hõõ hadoo."
66,1,15,Kꞌããts tëg hahiin do hadẽẽ jat do hadoo ta tsyym gabarꞌëëng. Gawakaa do pꞌop hana do ky hadoo ta kyyh.
66,1,16,Ta moo hub me setsi sagõõh rapadëëk. Ta noo gó naa sẽn-jeer séd demuun hãw padëëk do ganyyh. Papỹỹj wasyk takꞌëp tagabarëëh do hadoo ta mamets gabarëëh.
66,1,17,"Ajꞌyy ỹ bahapäh bä, tũũ ỹ badëë jat tii bä ta tsyym pa dajëp do hajad hõm do hadoo. Tii bä ta moo hub tadasooh hã ỹỹ, ti taky hadoo: “Eỹỹm manäh. Ỹ né hẽ jããm hẽ pooj jé hawät doo, ỹ né hẽ tagadëëg ub hawät doo."
66,1,18,"Ỹ né hẽ Hedëb Hadꞌyyt Doo. Ỹ dajëb né paawä, ỹ awäd hadꞌyyt hẽ hỹỹ kä. Ỹ né hẽ dejëp do rababong bä, Ades häd näng do tëg wë däk doo”,Hahỹỹ dꞌ Jesus hanäng péh tii: “Ỹ né hẽ ti dejëp do hã mejũũ doo. Ỹ né hẽ ti herꞌoot do nyy da ỹ badꞌooAdeshäd näng doo bä, dejëp do rababong bä habong do sa hã.” näng ta kyyh."
66,1,19,"“Ti hyb nꞌaa merii mahapäh doo”, näng ta kyyh hã ỹỹ. “Merii mahapëë däk doo, mahapäh doo, ta jawén hana do panꞌaa na-ããj hẽ”, näng ta kyyh."
66,1,20,"“Õm ỹ maherꞌoot hỹỹ kä nyy dꞌ tahanäng pé ta ti setsi hedoo do sagõõh moh ỹỹ gó mahapëë wät doo, setsi ta bag tyng daheeh”, näng mäh. “Setsi hedoo do sagõõh, setsi ããs hã ỹ hꞌyy kaꞌeeh do setsi hedoo do panang bä habong do hagꞌããs doo. Setsi ta bag tyng, hã ỹ hꞌyy kaꞌeeh do setsi hedoo do panang bä habong doo”, näng ta kyyh."
66,2,1,"Ta hã hꞌyy kaꞌeeh do Epeso panang bä habong do hã Jesus maherꞌoot do hahỹỹhTi taky hadoo:—Hahỹỹ da merii karom ỹỹ hã, hã ỹ hꞌyy kaꞌeeh do Epeso panang bä habong do hagꞌããs do hã:"
66,2,2,"Ỹ hapäh sahõnh hẽ bë moo bok doo. Takꞌëp Pꞌop Hagä Do wë bë moo bok ỹ hapäh. Hꞌyy ganajëng doo me bë gadoo bë ahoop do ỹ hapäh. Dooh bë gado bä bë mahang nesaa do moo hebꞌooh do ỹ hapäh. Bë metä wät, ỹ hapäh, nanäng ajyy daap menꞌyyh doo, ‘Kristo mejũũ do ãã’, hanäk doo. Daap ti ramenyyh bë hapëë däg kän."
66,2,3,"Hꞌyyb jawyg gó bë gado hadꞌyyt hẽ baad nadoo do hëp ỹ nꞌaa bë ahoop doo. Ỹ hapäh, ti dooh bë hꞌyy gejë hõm bä."
66,2,4,"Ti hadoo né hẽ, sét hẽ ti ỹ ganenꞌaak bë hã: Dooh ỹ bë kamahä̃n wäd bä, pooj jé ỹ bë kamahä̃n wät doo da."
66,2,5,"Ti hyb nꞌaa tawꞌããts hẽ bë hyb nꞌaa newë ta ti takꞌëp bë esꞌõõs doo, ỹ bë kamanahä̃n wät doo. Tawꞌããts hẽ bë tꞌyyd kamehĩĩn. Pꞌaa hẽnh bë moo boo baad hadoo do pooj jé bë moo bok do paah. Bë tꞌyyd kamanehĩĩn bä, ỹ da ana bë wë, ỹ ado hõm da bë bag tyng tabasooh doo bä naa."
66,2,6,"Ti hadoo né hẽ, ti anäng na-ããj hẽ hahỹ baad bë badꞌoo doo: Takꞌëp bë ganenꞌaak Nikoraw ma metëëk do ky sꞌũũt doo.Dooh ji hapëë wäd bä jaa ti Nikoraw. Jããm hẽ ji hapäh ta ky sꞌũũt do ma metꞌëëk doo. Tahajaa mäh, sa nooh, ji awëë bä ta wób sa kabarii rahyb nꞌaa jewꞌyyk do tä nꞌaa. Tahajaa mä na-ããj hẽ ji hꞌyy karẽn do sii ji baheꞌỹỹh. Jesus hã hꞌyy kaꞌeeh do mahang rakarẽn rakamekuunh. Ỹ na-ããj hẽ takꞌëp ỹ ganenꞌaak tii."
66,2,7,"“Bë sahõnh hẽ, bë maa newë hã ỹ hꞌyy kaꞌeeh do jé padꞌyyt hẽ kahetꞌaa do hã Pꞌop Hagä Do Sahee maherꞌoot doo. Jé nesaa do hã jꞌaa ketsë do hã ỹ anoo da joom ji hedꞌëëp do ag tabepóh hyb nꞌaa, Pꞌop Hagä Do panang bä hahäng doo.”"
66,2,8,
66,2,9,"Ỹ hapäh bë hã rarahejãã doo. Ỹ hapäh bë kasꞌuut. Bë kasuud né paawä, bë hꞌyyb gó ti anäng hajõng baad hadoo doo. Ỹ hapäh Judah buuj wób bë raky nꞌaa rejãã doo, nesaa do bë ky nꞌaa ranoo doo. Judah buuj sa noo né paawä, dooh karapé haa hehꞌäät rado bä tii. Nesaa Do Yb karom né tii."
66,2,10,"Bë eỹỹm manä bë ahoop do panꞌaa. Bë wób radewäts bꞌëëh da DijabGereg kyy me ramaneëënh Nesaa Do Yb, Dijab. “Ji taky nꞌaa tapa hadꞌyyt doo”, tahanäng pé ti Dijab. anꞌoo bä da, bë tametyy hyb nꞌaa, bë hꞌyy gejë hõm hyb nꞌaa paawä. Da hẽ hadꞌyyt ub da ta ä̃h, ji moo sahõnh hẽ ta ä̃h bë da rano nꞌaa masoo doo. Tawꞌããts hẽ bë hꞌyy gejë hõm manä hã ỹỹ, bë radejëëb bä na-ããj hẽ. Tii bä ỹ anoo da bë hã ji edëb hehꞌäät do ta säm."
66,2,11,"“Bë sahõnh hẽ, bë maa newë hã ỹ hꞌyy kaꞌeeh do jé padꞌyyt hẽ kahetꞌaa do hã Pꞌop Hagä Do Sahee maherꞌoot doo. Jé nesaa do hã jꞌaa ketsë doo, dooh da tahob bä banesaa hẽnh, pawóp nuu me däg radejëp do kamaneëënh doo.”"
66,2,12,
66,2,13,"Ỹ hapäh, Nesaa Do Yb mejũũ doo bä bë panang badäk.Ta tii bä Nesaa Do Yb mejũũ tawén näng, Roma buuj sa wahë nꞌaaSesaramaneëënh do takꞌëp panang buuj rahyb nꞌaa jewꞌyyk do hyb nꞌaa. Ta tii bä Jesus hã hꞌyy kanaꞌeeh do takꞌëp rahyb nꞌaa jewꞌyyk na-ããj hẽ sa kabarii wób, sa hã pé kabajꞌaa doo. Sa kabarii rahyb nꞌaa jewꞌyyk panang buuj redoo né paawä, Nesaa Do Yb ti rahyb nꞌaa jewꞌyyk doo. Takꞌëp rarejãã paa tii bä Jesus hã hꞌyy kaꞌeeh doo. Ỹ hapäh ta ti hejoonh bë hã. Ti hadoo né hẽ, dooh hã ỹ bë hꞌyy gejë hõm bä. Dooh noo gó bë eréd wäd hã ỹ bë hꞌyy kaꞌeeh doo. Bë seeh, ajꞌyy Ãn-Tipas häd näng doo, baad hadꞌyyt hẽ këh ỹ nꞌaa herꞌoot do paa bë panang bä, Nesaa Do Yb bawät bä radajꞌëëp noo gó na-ããj hẽ dooh bë eréd wäd hã ỹ bë hꞌyy kaꞌeeh doo."
66,2,14,"“Ti hadoo né hẽ, ti anäng ta mahang ỹ ganenꞌaak doo: Ti anäng bë mahang Barãm, pꞌooj ub hawäd wät do metëëk doo da habok doo. Isaraéw buuj majĩĩ sa wahë nꞌaa Barak häd näng do hã Barãm metëëh paa nyy da tahꞌyyb tatuk Isaraéw buuj, nesaa do ramoo bok hyb nꞌaa. Tametëëh ta hã nyy dꞌ tabadꞌoo kabarii tä nꞌaa Isaraéw buuj rabawëh hyb nꞌaa, nyy dꞌ tabadꞌoo sa ỹỹm nadoo do sii rabaꞌỹỹh hyb nꞌaa, takꞌëp baad nado né paawä ta ti Pꞌop Hagä Do matym gó."
66,2,15,Ti anäng na-ããj hẽ bë mahang Nikoraw häd näng do karapee ma metꞌëëk do ky sꞌũũt doo.
66,2,16,"Tawꞌããts hẽ bë tꞌyyd kamehĩĩn, bë eréd ta ti nesaa doo, bë gado manä ta ti hadoo do bë mahang. Bë tꞌyyd kamanehĩĩn bä, nayyw hẽ ỹ ana da bë wë. Sẽn-jeer noh ỹỹ gó naa ganyyh doo me ỹ gawatsꞌiik da bë mahang nesaa do moo bok doo."
66,2,17,"“Bë sahõnh hẽ, bë maa newë hã ỹ hꞌyy kaꞌeeh do jé padꞌyyt hẽ kahetꞌaa do hã Pꞌop Hagä Do Sahee maherꞌoot doo. Jé nesaa do hã jꞌaa ketsë do hã, ỹ anoo da Manah häd näng do kejën hõm doo."
66,2,18,
66,2,19,"Ỹ hapäh sahõnh hẽ bë moo bok doo. Ỹ hapäh nyy da ỹỹh, ta wób na-ããj hẽ bë kamahä̃n. Ỹ hapäh nyy da hã ỹ bë hꞌyy kaꞌeeh. Ỹ hapäh bë da hadoo do bë masa. Ỹ hapäh na-ããj hẽ hꞌyy ganajëng doo me bë gadoo baad nadoo do bë ahoop doo. Pooj jé bë moo bok do bahä̃nh baad bë moo bok hỹỹ kä wë ỹỹ, ỹ hapäh na-ããj hẽ."
66,2,20,"“Ti hadoo né hẽ, ti anäng hahỹ bë hã ỹ ganenꞌaak doo: Baad bë gadoo nanäng ỹỹnh nesaa doo, Jesabéw pꞌooj ub hawät do takꞌëp nesaa do moo wät do hadoo doo. Këh ỹ nꞌaa rod ta daaj hẽ takamaneëënh. Ta ma metëëk doo me ta sꞌee hẽnh tahꞌyyb mahũũm karapé haa. Sa ỹỹm, sa patug nadoo do sii rabaheꞌỹỹh tanꞌoo bä. Hã ỹ hꞌyy kanaꞌeeh do sa kabarii rahyb nꞌaa jewꞌyyk do tä nꞌaa rawëh tanꞌoo bä na-ããj hẽ."
66,2,21,"Ỹ gamedaa wät ta ti ỹỹnh tꞌyyd kamehĩĩn hyb nꞌaa paawä. Ti hadoo né hẽ, dooh tatꞌyyd kamehĩĩn bä. Dooh takarẽn bä teréd hõm bä ta patug nadoo do sa sii tabaheꞌỹỹh doo."
66,2,22,"Ti hyb nꞌaa nahëë näng da ỹ anꞌoo bä. Takꞌëp rabahoop ỹ anꞌoo bä da ajyy ta sii haꞌỹỹh pé ratꞌyyd kamanehĩĩn bä ỹỹnh sii rabahedꞌoo do hã. Ỹ dejꞌëëp da ỹỹnh hadoo do karapee, tii bä sahõnh hẽ hã ỹ hꞌyy kaꞌeeh do jé padꞌyyt hẽ habong do rahapäh da, ỹ né hẽ ti tꞌõp sahõnh hẽ sa hꞌyyb gó hanäng do hapäh doo, rahyb nꞌaa newëë do na-ããj hẽ hapäh doo. Rabadꞌoo do pénh ỹ anoo da ta säm sahõnh hẽ sa hã."
66,2,24,"“Ỹ maherꞌoot hỹỹ kä bëëh, Tijatira panang bä habong do hã ỹ hꞌyy kaꞌeeh do wób, ỹỹnh hadoo do ma metëëk do ky nasꞌũũt doo, ‘Nesaa Do Yb ky nꞌaa ta wób nahapäh doo’Ti noo gó ti abong ma matëg oow Jesus ky nꞌaa heréd hõm doo. Rahapäh mäh, sa nooh, Nesaa Do Yb ky nꞌaa ta wób nahapäh doo . Ta ti ky nꞌaa rama metëëk jé sa hã ky sꞌũũt doo. ramaneëënh do ma kamanetëëk doo. Baad bë baboo däk do hyb nꞌaa, dooh ỹ mejũũ pé bë hã."
66,2,26,"“Jé nesaa do hã jꞌaa ketsë do hã, ỹ matëëh bä kä ỹ karẽn do hadꞌyyt moo wät do hã, ỹ anoo da tahyb nꞌaa jawyk hyb nꞌaa,Tahajaa na-ããj hẽ ji erii bä: “Jé nesaa do hã jꞌaa ketsë do hã, ỹ karẽn do moo wät do tadajëp bä kä, ỹ anoo da tahyb nꞌaa jawyk hyb nꞌaa.” sahõnh hẽ badäk hahỹỹ hã habong do tabagꞌããs hyb nꞌaa,"
66,2,29,"“Bë sahõnh hẽ, bë maa newë hã ỹ hꞌyy kaꞌeeh do jé padꞌyyt hẽ kahetꞌaa do hã Pꞌop Hagä Do Sahee maherꞌoot doo” —näng mä Jesus."
66,3,1,
66,3,2,"Tawꞌããts hẽ bë hꞌyy kadawuung baad bë hꞌyy kanaꞌeeh do hã! Kanahën dꞌos hẽ madaag is nä baad hadoo do bë mahang, edaa däk ta ti na-ããj hẽ gawatsik. Tawꞌããts hẽ bë hꞌyy kahasããb, ta ti bë mahang madꞌaak do takahejój däk hyb nꞌaa, tanahänh hyb nꞌaa. Ỹ hapëë däg kän hỹỹ kä, bë moo bok do dooh baad hadꞌop do tado bä Pꞌop Hagä Do ỹ hꞌyy kahaꞌeeh do matym gó."
66,3,3,"Ti hyb nꞌaa, bë hyb nꞌaa esꞌee bë gadoo do paah, baad hadoo do bë rama metëëk doo. Bë hyb nꞌaa esꞌee bë maa napäh do paah. Bë ky dahé tii. Bë tꞌyyd kamehĩĩn! Bë hꞌyy kanadawuung bä, ỹ ana da bë wë bë hꞌyy kanapeet bä, hetsꞌëëk do ji ganada bä takajaa doo da. Dooh bë hapëë bä ny noo gó ỹ kajaa da bë wë."
66,3,4,"“Ti hadoo né hẽ, pawóp its bë mahang, Sar-Des panang bä habong doo, dooh rahasuuts padäg bä sa saroor. Dooh nesaa do ramoo boo hajõk bë wób rabahedꞌoo doo da, ỹ hanäng pé tii. Si ỹỹ rababok da tii. Hawak da sa saroor, baad rababoo däk do säm.Hawak, baad hadꞌop do ji bawät do ky nꞌaa, jꞌaa ketsë do ky nꞌaa na-ããj hẽ."
66,3,5,"Jé nesaa do hã jꞌaa ketsë do hã sa nemuun ỹ anoo da sa saroor hawak do rapadedëëk hyb nꞌaa. Dooh da ỹ awug hõm bä sa häd edëb hadꞌyyt do gadoo do sa häd kerih do heen nꞌaa hã naa. Ee matym gó, ããs ta karom sa matym gó na-ããj hẽ hahỹỹ da ỹ herꞌoot sa ky nꞌaa hã, ‘Hahỹ karapé haa takꞌëp ỹ kamahä̃n doo’, näng da këh ỹỹ."
66,3,6,"“Bë sahõnh hẽ, bë maa newë hã ỹ hꞌyy kaꞌeeh do jé padꞌyyt hẽ kahetꞌaa do hã Pꞌop Hagä Do Sahee maherꞌoot doo.”"
66,3,7,
66,3,8,"Ỹ hapäh sahõnh hẽ bë moo bok doo. Bë hegãã, ỹ noo gasëëts däk bë pooj jé ta noo hadoo doo. Dooh hajaa pé ta ti ranoo gatsëë bä.Hahỹỹ dꞌ tahanäng pé tii: Jesus anꞌoo däk sa hã ta tyw nꞌaa, baad Pꞌop Hagä Do wë ramoo bok hyb nꞌaa. Dooh hajaa pé hewaat péh. Nahejooj its né paawä bëëh,Dooh rahyb nꞌaa jewyg bä ta wób sa matym gó, tahanäng pé tii. Dooh rahajõõ bä na-ããj hẽ. ỹ bë ky dahé hadꞌyyt hẽ, dooh ỹ bë eréd bä."
66,3,9,"Nesaa Do Yb karom hã kä, Judah buuj wób noo kanesa doo, Judah buuj sa daaj hẽ rakamaneëëj né paawä karapé haa hehꞌäät nadoo do ỹ anoo da bë pooj jé rabehyy bꞌëëh tũũ bë rawehꞌëëh hyb nꞌaa, bë ỹ kamahä̃n né hẽ rabahapäh hyb nꞌaa."
66,3,10,"Hꞌyy ganajëng doo me hadꞌyyt hẽ bë baboo däk do hyb nꞌaa bë ỹ mejũũ do paa hadoo, bë ỹ mo nꞌaa jesuu da takꞌëp hejoonh do mahä̃nh, sahõnh hẽ badäk hahỹỹ hã habong do sa wë kajaa do mahä̃nh. Ta ti tawén kajaa da sa wë, ỹ metyy hyb nꞌaa sa hã."
66,3,11,"“Edaa däk ỹ kajaa doo. Tawꞌããts hẽ baad bë baboo däk doo da bë aboo hadꞌyyt hẽ, ranado hõm hyb nꞌaa bë hã ta säm bë hã ỹ ky däng doo."
66,3,12,"Jé nesaa do hã jꞌaa ketsë do hã ỹ anoo da Pꞌop Hagä Do ỹ hꞌyy kahaꞌeeh do tób nꞌaa ta tu nꞌaa hadoo tabahadoo hyb nꞌaa.Pꞌop Hagä Do matym gó hadꞌyyt hẽ jꞌaa ketsꞌëë do rababok da, tahanäng pé ti tahyb nꞌaa péh. Dooh takado hõm bä. Ỹ anoo da ta tii bä tabayyw hadꞌyyt hẽ. Ta hã ỹ erih da Pꞌop Hagä Do ỹ hꞌyy kahaꞌeeh do häd. Ta hã ỹ erih da na-ããj hẽ Pꞌop Hagä Do ỹ hꞌyy kahaꞌeeh do panang, Jerusarẽnh papuuj hadoo do häd, hỹ pong jé Pꞌop Hagä Do wë naa hahyng doo. Ta hã ỹ erih da na-ããj hẽ hät ỹ papuuj."
66,3,14,
66,3,15,"Ỹ hapäh sahõnh hẽ bë moo bok doo. Dooh ỹ bë ty nꞌaa gesyyg bä, dooh na-ããj hẽ takꞌëp ỹ bë kamahä̃n bä. Hꞌyy kanapꞌeed gó hadꞌyyt hẽ bë babok wë ỹỹ. Jããm hẽ naëng hãd ju do hadoo bëëh. Tawꞌããts hẽ paawä naëng dagäp do hadoo bëëh. Tii dꞌ tanado bä, tawꞌããts hẽ paawä naëng aju do hadoo bëëh. Ti nahado bëëh. Jããm hẽ naëng hãd ju do hadoo bëëh! Ti hyb nꞌaa edaa däk bë ỹ makyys da, naëng hãd ju do ji ka-aaw nyyh doo da.Pꞌop Hagä Do hã hꞌyy kanaꞌeeh doo, naëng dagäp do hadoo. Takꞌëp Pꞌop Hagä Do hã kamahä̃n doo, naëng haju do hadoo. Hꞌyy kanapꞌeed gó Pꞌop Hagä Do wë hawät doo, naëng jããm hẽ hãd ju do hadoo. Takꞌëp da Jesus makyys ta ti hedoo doo. Rahapëë né paawä ta ky nꞌaa, dooh rahyb nꞌaa pꞌeed bä."
66,3,17,"Hahỹỹ da bë kyyh, ‘Ãã ma enäh. Sahõnh hẽ ti anäng ãã wë, ãã karẽn doo. Dooh hyb nꞌaa ta see ãã karẽn péh’, näk bë kyyh. Tii dꞌ né paawä bë hꞌyyb, dooh bë hꞌyy kadawuung bä takꞌëp baad nado né bëëh, takꞌëp kasuud is do ji tꞌyyd mehĩĩn do hadoo bëëh. Dooh bë hꞌyy kadawuung bä, bë ty temah do hadoo. Nu meby nꞌaa näng bë babok doo, saroor tamah do ta si nꞌaa hẽ hawät do hadoo bëëh!"
66,3,18,"Ti hyb nꞌaa bë ỹ maherꞌoot hahỹỹ da: Tawꞌããts hẽ hã ỹ bë etsꞌẽẽ kꞌããts tëg gabarëëh do tëëg hõõ me ty näw däk doo, bë hꞌyyb tym gó bë ma enäh hehꞌäät hyb nꞌaa Pꞌop Hagä Do matym gó. Tawꞌããts hẽ hã ỹ bë etsꞌẽẽ hawak do bë saroor bë padedëëk hyb nꞌaa, bë nu manebyng hyb nꞌaa ta si nꞌaa hẽ bë babok do hadoo do paa hyb nꞌaa. Tawꞌããts hẽ hã ỹ bë etsꞌẽẽ ta biin ji matym gó ji hawuuk doo, bë bahapäh hehꞌäät hyb nꞌaa."
66,3,19,"“Ỹ nabuuj gedoo ỹ kamahä̃n doo. Mahỹỹnh do hadoo doo me ỹ metëëk ỹ kamahä̃n doo. Ti hyb nꞌaa, tawꞌããts hẽ takꞌëp bë hyb nꞌaa tamꞌaah bë hꞌyy kawareem hyb nꞌaa Pꞌop Hagä Do wë, bë erét hyb nꞌaa jꞌooj madäk doo me bë hꞌyy kaꞌeeh doo."
66,3,20,"Bë hyb nꞌaa matakä da! Tób nooJi hꞌyyb tym ky nꞌaa tii. bä ỹ bagëët, ỹ naëënh. Jé këh ỹ maa newëë doo, tanoo gasëëts bä, tii bä ỹ dꞌ ajëë suun ta sii ỹ bawëh hyb nꞌaa."
66,3,21,"“Jé nesaa do hã jꞌaa ketsë do hã ỹ anoo da pa ỹỹ, ỹ bagꞌããs do tyng nꞌaa jó tabasooh hyb nꞌaa da, ỹ jꞌaa ketsëë däk doo da, Ee bagꞌããs do tyng nꞌaa jó ỹ baso däk doo da."
66,3,22,"“Bë sahõnh hẽ, bë maa newë hã ỹ hꞌyy kaꞌeeh do jé padꞌyyt hẽ kahetꞌaa do hã Pꞌop Hagä Do Sahee maherꞌoot doo” —näng mä Jesus kyyh."
66,4,1,"Hỹ pong jé Pꞌop Hagä Do bagꞌããs do tyng nꞌaa Jowãw hapäh do ky nꞌaa hahỹỹhTa ti jawén ỹ hegãã wät, ti hỹ pong jé nooh, noo gasëëts hõm do ỹ bahapäh. Tii bä, pooj jé ỹ maa napäh do kyyh, takꞌëp hadoo do torõm-bet ky hadoo doo, ky hadoo hã ỹỹ: “Bꞌëëp. Asꞌëëg wawẽẽ hẽ, tii bä hỹ jawén hawät do ỹ metëëh da a hã.”"
66,4,2,"Nayyw hẽ Pꞌop Hagä Do Sahee ỹ tahꞌyyb mahũũm kän tii bä. Tii bä ta bagã tyng nꞌaa ỹ hapäh hỹ pong jé. Ỹ hapäh ta jó hasooh doo. Takꞌëp tagabarëëh ta jó hasooh doo, pä gabarëëh do hapëëh do jas-peh häd näng do hadoo, pä ty gahiin do gabarëëh do kor-narina häd näng do hadoo na-ããj hẽ. Ta tyng wꞌoo hã ti akëë sarahõd, pä takꞌëp gabarëëh do emerad häd näng do gabarëëh doo da."
66,4,4,Ta bagã tyng nꞌaa wꞌoo hã ti atoonh 24 bagã nꞌaa tyng nꞌaa wób. 24 sa wahë nꞌaa ti atꞌoonh ta jó. Hewak sa saroor. Kꞌããts tëg gabarëëh do sꞌëëb sa soog.
66,4,5,"Ta hoo gadꞌoo bä hasooh do ta bagã tyng nꞌaa hanaa awyb hadꞌyyt hẽ, takꞌëp tadarung, etꞌoom. Ta tyng pooj jé ti abëëh setsi ta bag hahõng doo. Setsi Pꞌop Hagä Do Sahee hedoo do tii.Sét ub Pꞌop Hagä Do Sahee. Setsi tawén hapäh, numero setsi takꞌëp baad hadꞌop tahanäng pé do hyb nꞌaa. Tawꞌããts hẽ tëg eh do 1, tëg nadꞌëëd is do 4 ji nerꞌoot, ta ky nꞌaa ta tii bä hanäng do sii hẽ."
66,4,7,"Awad reãw häd näng do hadoo ta see mamets, booj yb hadoo ta see mamets, ajꞌyy hadoo ta see mamets, wawii kapuuh do hadoo ta see mamets. Këg enäh kabajꞌaa doo. Ji ma poo oow see pé kenꞌyyh sa këg. Matym enäh sa këg hã, ta jó ta matym wób, ta yt hã ta matym wób. Adëb bä, atsëm na-ããj hẽ Pꞌop Hagä Do rajꞌaa etsëë hadꞌyyt hẽ. Hahỹỹ da sa kyyh:"
66,4,9,"Ta tii da tabagã tyng nꞌaa jó hasooh do hawäd hadꞌyyt do kabajꞌaa do rajꞌaa etsë bä, ta hã rawehꞌëëh bä, ta hã ratsebé bä, 24 hedoo do sa wahë nꞌaa rabehyy bë hadꞌyyt hẽ tabagã tyng nꞌaa jó hasooh do pooj jé, hedëb hadꞌyyt do rajꞌaa etsë hyb nꞌaa. Rabagꞌããs do heen nꞌaa sa soog radatoonh tabagã tyng nꞌaa jó hasooh do pooj jé. Tii bä hahỹỹ da rajꞌaa etsë Pꞌop Hagä Doo:"
66,4,11,"“Õm né ti sahõnh hẽ pahuuj wät doo.Makarẽn do hyb nꞌaa mapahuuj wät sahõnh hẽ.Ti hyb nꞌaa rawén bok, ti hyb nꞌaa rawén ganyyh.Ti hyb nꞌaa tawꞌããts hẽ õm ji jꞌaa etsë,ji wehꞌëëh Takꞌëp Hyb Nꞌaa Jawyk Doo,Pꞌop Hagä Do ër hꞌyy kahaꞌeeh doo.Tawꞌããts hẽ õm né hẽ tisahõnh hẽ bagãã hadꞌyyt doo”, näk sa kyyh."
66,5,1,"Kerih do kapõõs do ky nꞌaa, Bꞌéé Tꞌaah ky nꞌaa daheeh hahỹỹhTii bä, tabagã tyng nꞌaa jó hasooh do moo gó hub hẽnh ỹ bahapäh kerih do kapõõs doo, ta jó, ta gó na-ããj hẽ kerih doo. Setsi ketsꞌaa däk do ky nꞌaa jawꞌyyk do heen nꞌaa kapõõs do poo gadꞌoo hẽnh.Sét hẽ ky nꞌaa jawꞌyyk do heen nꞌaa pꞌooj ub rabatsꞌaa däk hyb nꞌaa jewyk do rerih do hã, jããm hẽ ta danäh tabapyn hyb nꞌaa. Hahỹ Jowãw hapäh doo, setsi ta ky nꞌaa jawꞌyyk do heen nꞌaa ta hã tabetsꞌaa padëëk Pꞌop Hagä Do anꞌoo bä, jããm hẽ sahõnh hẽ sa bahä̃nh hyb nꞌaa jawyk do bapyn hyb nꞌaa."
66,5,2,"Tii bä, ããs seeh takꞌëp kabajꞌaa doo, ta kyyh takꞌëp hadoo do me tabeaanh: “Jaa pé takꞌëp hyb nꞌaa jawyk péh, hahỹ ky nꞌaa jawꞌyyk do heen nꞌaa ketsꞌaa däk do hado hõm péh, kerih do kapõõs do tabapyn hõm hyb nꞌaa?”, näng ta kyyh."
66,5,3,"Dooh ky gadoo péh. Hỹ pong jé, badäk hahỹỹ bä, tꞌõp dejëp do rababong bä na-ããj hẽ, dooh takꞌëp baad hadoo do kawꞌyyt pé hajaa do kerih do kapõõs do tapyn bä tanerꞌoot hyb nꞌaa ta hã kerih doo."
66,5,4,"Tii bä takꞌëp ỹ baoot kanawꞌyyt do hyb nꞌaa takꞌëp baad hadoo do kapõõs do hapyn péh, kerih do nerꞌoot péh."
66,5,5,"Tii bä 24 hedoo do sa wahë nꞌaa see ky hadoo hã ỹỹ: “Aód manäh. Mahegãã, awad Reãw hadoo doo, Judah buuj sa seeh, Dawi panaa hehꞌäät doo, ti né hẽ jꞌaa ketsë doo. Ti né hẽ hajaa kerih do kapꞌõõj däk do tapyn hõm bä. Ti né hẽ hajaa setsi hedoo do ky nꞌaa jawꞌyyk do heen nꞌaa ta hã ketsꞌaa däk do tado hõm bä”, näng ta kyyh hã ỹỹ."
66,5,6,"Tii bä, Pꞌop Hagä Do bagã tyng nꞌaa mahang, ji meheet pé kabajꞌaa do mahang, 24 hedoo do sa wahë nꞌaa hoo gadꞌoo bä ti agëët ỹ hapäh Bꞌéé Tꞌaah. Wyt ta maab hẽ ta rog tyw nꞌaa paa radajꞌëëp noo gó. Setsi ta sꞌããn, setsi na-ããj hẽ ta matym. Setsi hedoo do Pꞌop Hagä Do Sahee tii,Tawꞌããts hẽ ji nerꞌoot tëg eh do 1, tëg nadꞌëëd is do 4, ta ky nꞌaa ta tii bä takerih do sii hẽ. Sahõnh hẽ tahapäh doo, tahanäng pé ti setsi hedoo do ta matym . Sahõnh hẽ tahajaa, sahõnh hã tabagꞌããs, tahanäng pé ti setsi ta sꞌããn . badäk hahỹ hawꞌããts hẽ kamejũũ doo."
66,5,7,"Tii bä Bꞌéé Tꞌaah ana kän ta tyng jó hasooh do wë kä, tii bä tado däk kerih do kapõõs do ta tyng jó hasooh do moo gó hub hẽnh hadäk doo."
66,5,8,"Tabado däk bä, ji meheet pé kabajꞌaa doo, 24 hedoo do sa wahë nꞌaa na-ããj hẽ rabehyy bꞌëëh tũũ. Sét kenꞌyyh rapatsä kän ji metẽn doo, buu benyym do hood kꞌããts tëg gabarëëh do sꞌëëb na-ããj hẽ. Buu benyym do in-sijẽẽn häd näng do ta gó. Pꞌop Hagä Do karapee, tsyt hẽ ta wë kasëëw bong do ta hã raky nꞌaa etsẽẽ do heen nꞌaa ta ti buu benyym doo. Tii bä kä, papuuj ky nꞌaa kä rejäm kän, Bꞌéé Tꞌaah hã rama ejäm doo. Hahỹỹ da sa kyyh:“Õm né ti radajꞌëëp do paah.A majyyw me ta säm metsꞌẽẽ hõm Pꞌop Hagä Do wë,ajyy, ỹỹj sahõnh hẽ panaa uuh,ajyy, ỹỹj sahõnh hẽ sa kyyh herꞌoot do uuh,sahõnh hẽ häj nꞌaa babuj uuh,sahõnh hẽ né hẽ badäk hahỹỹ bä habong do uuh.A karapee mabagꞌããs do rabahado padëëk manꞌoo bä,Pꞌop Hagä Do ër hꞌyy kahaꞌeeh do wë ramoo bok,ta hã rahyb nꞌaa jewꞌyyk manꞌoo bä.Badäk hahỹỹ bä rabagꞌããs da manꞌoo bä.Ti hyb nꞌaa, õm né ti takꞌëp hyb nꞌaa jawyg däk doo,kapõõs do hã kerih do magado däk hyb nꞌaa,ta ky nꞌaa jawꞌyyk do heen nꞌaa ta hã ketsaa do mabado hõm hyb nꞌaa”, näk sa kyyh. Series, "
66,5,11,"Tii bä ỹ hegãã wät, ỹ maa napëë däk takꞌëp hajõk do ããs sa kyyh. Takꞌëp né hẽ rakanekan ããs. Dooh ji haja bä ji etsén bä. Pꞌop Hagä Do bagꞌããs do tyng, kabajꞌaa doo, 24 hedoo do sa wahë nꞌaa na-ããj hẽ ranu hawõõt."
66,5,12,Takꞌëp hadoo do sa kyy me ramejäm. Hahỹỹ da rejäm doo:
66,5,13,"Tii bä ỹ maa napäh sahõnh hẽ kapahuuj wät doo, hỹ pong jé habong doo, badäk hahỹỹ bä habong doo, tꞌõp dejëp do rababong bä, tꞌõp tamii yt hã habong do na-ããj hẽ rejäm doo:"
66,5,14,"Tii bä ji meheet pé kabajꞌaa do raky gadoo: “Ỹỹ. Tii dꞌ né hẽ. Tawꞌããts hẽ”, näk sa kyyh. Tii bä 24 wahë nꞌaa hedoo do rabehyy bꞌëëh tũũ Pꞌop Hagä Doo, Bꞌéé Tꞌaah hadoo do rahyb nꞌaa jewꞌyyk hyb nꞌaa."
66,6,1,"Ketsꞌaa däk do ky nꞌaa jawꞌyyk do heen nꞌaa ky nꞌaa hahỹỹhỸ hapäh jããm hẽ pooj jé ketsꞌaa däk do ky nꞌaa jawꞌyyk do heen nꞌaa Bꞌéé Tꞌaah bado hõm doo. Tii bä ỹ maa napäh ji meheet pé kabajꞌaa do see kyyh. Takꞌëp ta kyyh, darung do ky hadoo. “Bꞌëëp ana!”, näng."
66,6,2,"Ỹ hegãã kän, tii bä kawaaro hawak do ti ahäng pój ỹỹ jé, tanaëënh doo. Karaba ta jó hasooh do atón ta moo gó. Ta jó hasooh do hã takanꞌoo däk ta soog.Hyb nꞌaa jawyk do heen nꞌaa, jꞌaa ketsë do heen nꞌaa na-ããj hẽ ta ti soog. Ti tabahõm kän sahõnh hẽ ta majĩĩ tajꞌaa etꞌëëk hyb nꞌaa, sa häj nꞌaa hã tamejũũ hyb nꞌaa kä."
66,6,3,"Ketsꞌaa däk do see Bꞌéé Tꞌaah bado hõm bä kä, ỹ maa napëë däk kabajꞌaa do see kyyh. “Bꞌëëp ana!”, näng."
66,6,4,"Tii bä anä kän kawaaro seeh. Hahiin tii. Ta jó hasooh do hã takanꞌoo däk ta hejój, badäk hahỹỹ hã habong do rakamajꞌĩĩ hyb nꞌaa, sa da hadoo do radejꞌëëp hyb nꞌaa. Sẽn-jeer tëg gaeh do kanꞌoo däk kawaaro jó hasooh do hã."
66,6,5,"Ketsaa do see hã kä Bꞌéé Tꞌaah bado hõm bä kä, ỹ maa napëë däk kabajꞌaa do see kyyh. “Bꞌëëp ana!”, näng. Ỹ hegãã kän, tii bä kawaaro hasus do ỹ hapëë däg kän. Ji nu metyy do nahëë ta jó hasooh do moo gó."
66,6,6,"Tii bä kä, ji meheet pé kabajꞌaa do sa mahang ky ganyyh ji kyyh hãd hadoo do hahỹỹ da herꞌoot doo: “Sét adëb bä ramoo bok do säm, jããm hẽ da sét its kiw tiriig sꞌëëb ta säm. Sét adëb bä ramoo bok do säm, jããm hẽ da tamawoob its kiw sewada häd näng do sꞌëëb ta säm.Takꞌëp da badäk hahỹỹ bä habong do rabasꞌaah da, tahanäng pé tii. Takꞌëp ta bahä̃nh taky nꞌaa gebah ji waa ti noo gó, rejoom do karejã däk do hyb nꞌaa. Ti hadoo né hẽ, marejã manä joom oriib, joom uwa.” Näng ta ti kyyh."
66,6,8,"Ỹ hegãã kän, tii bä kawaaro sawꞌaak do ỹ hapëë kän. Ta jó hasooh do häd Dajëb. Ta jawén tabawät panang Ades häd näng doo, dejëp do rababong doo bä. Sa hã takanꞌoo däk rabahejꞌoonh hyb nꞌaa, sét hẽ sa see dajëb hadꞌyyt hẽ ranꞌoo bä ji meheet pé kenꞌyyh badäk hahỹỹ bä habong do uuh. Kanebꞌooh doo me, sah mahỹỹj, nahëë mahỹỹj, harꞌëëng ji hawëh doo me radejꞌëëp da."
66,6,9,"Ketsꞌaa däk do see Bꞌéé Tꞌaah bado hõm bä kä, rama ejuu do tyng hỹ pong jé hahäng do yt hã ỹ hapäh Pꞌop Hagä Do kyyh ramaherꞌoot do hyb nꞌaa, Jesus Kristo ma metꞌëëg wät do ranerét do hyb nꞌaa sa majĩĩ radejëëb bong do sa hꞌyyb tym."
66,6,10,"Hahỹỹ da raky hadoo takꞌëp hadoo doo me sa kyyh: “Ãã kariw nꞌaa sahõnh hẽ mabagꞌããs doo, baad hadꞌop doo, tsyt hẽ nesaa do mahä̃nh hawät doo, Pꞌop Hagä Do hehꞌäät doo, ny noo gó da maky nꞌaa etyy häj nꞌaa hawꞌããts hẽ habong do sa hã? Ny noo gó da ta säm mababaanh, ãã radejꞌëëp do hyb nꞌaa? Hꞌëëd pénh gꞌee da?”, näk sa kyyh."
66,6,11,"Tii bä kä ranꞌoo däk sa hã saroor hawak doo, rapadedëëk hyb nꞌaa. Tii bä takaherꞌood däk sa hã, kanahën dꞌos hẽ ragada nä hyb nꞌaa, sahõnh hẽ sa hataa, sa wakããn hedoo do sa majĩĩ radejꞌëëp do panꞌaa radejëp bä kä sa hã rabadꞌoo do paa hadoo."
66,6,12,"Ỹ hapäh ketsꞌaa däk do see Bꞌéé Tꞌaah bado hõm bä kä. Takꞌëp kꞌããts katajus wät. Takꞌëp papỹỹj ty gamaug däk, pããn hasus do hadoo. Kamarab ty hahiin däk, majyyw ty gahiin doo da."
66,6,13,"Sagõõh rakajäk tũũ badäk hahỹỹ bä, wiigo häd näng do ag hapëëh do tũũ kejäk doo da bahꞌood anꞌoo bä."
66,6,14,"Wë badoo wäd kän, ma kahé bäh ji apõõs doo da. Sahõnh hẽ waëë, sahõnh hẽ tsyt dëëg na-ããj hẽ rakahỹỹd kän Pꞌop Hagä Do anꞌoo bä."
66,6,15,"Tii bä sahõnh hẽ badäk hahỹỹ bä habong do häj nꞌaa sa wahë nꞌaa, hyb nꞌaa jewyk do sii hẽ, warahén sa wahë nꞌaa sii hẽ, ma näng do sii hẽ, ta wób mejũũ do sii hẽ, sahõnh hẽ sa karom, sahõnh hẽ kariw nꞌaa temah do sii hẽ rakejën hõm pä gabeho doo gó sa wób, waëë bä, pä yb mahang sa wób."
66,6,16,"Hahỹỹ da rabetsẽẽ waëë hã, pä yb hã na-ããj hẽ: “Bë kajäg ãã jó! Ãã bë ejën tabagã tyng nꞌaa jó hasooh do mahä̃nh! Ãã bë jejën Bꞌéé Tꞌaah ãã wë takawajããn do mahä̃nh. Takaja däk do hyb nꞌaa ta säm baj takꞌëp ä̃m nꞌaa näng doo, Pꞌop Hagä Doo, Bꞌéé Tꞌaah daheeh ranoo doo. Dooh hajaa pé kedꞌëëp péh”, näk da sa kyyh."
66,7,1,"144 miw kasëëw bok do sa ky nꞌaa hahỹỹhTa ti jawén ỹ hapëë däk ji meheet pé ããs. Papỹỹj hana hẽnh ta see bagëët, papỹỹj hahyng hẽnh ta seeh, ta karawaa me ta seeh, ta karawaa see me ta see bagëët. Ji meheet pé tabahëm do rameso padëëk, hëëj hã, akajar hã, bꞌaa hã rabanahëm hyb nꞌaa."
66,7,2,"Tii bä ỹ hapëë däk ããs seeh, papỹỹj hana hẽnh naa hasëëk doo. Moo heen nꞌaa ta hã kerih do ji metsaa dooPꞌooj ub sa moo heen nꞌaa hã takerii däk sa häd heen nꞌaa. Ta me rabatsꞌaa däk sa hꞌëëd hedoo doo. Ta me na-ããj hẽ rabatsꞌaa däk kerih do hã taky nꞌaa jawyg däk hyb nꞌaa. Pꞌop Hagä Do hedëb hadꞌyyt do ma tatón ta moo gó. Tii bä ji meheet pé ããs hedoo doo, sa hã takanꞌoo däk do hëëj hã akajar na-ããj hẽ rarejãã hyb nꞌaa, tamaherꞌoot takꞌëp hadoo doo me ta kyyh. Hahỹỹ da ta kyyh sa hã:"
66,7,4,"Tii bꞌ ỹ maa napëë däk nyy hẽ tii, ta heen nꞌaa sa maboor hã ketsꞌaa däk doo. 144 miw mäh, sahõnh hẽ 12 hedoo do IsaraéwJakóh né tiIsaraéw. taah sa panaa mahang."
66,7,9,
66,7,11,"Sahõnh hẽ ããs rababꞌëëh Pꞌop Hagä Do bagꞌããs do tyng nꞌaa wꞌoo hã, 24 hedoo do wahë nꞌaa wꞌoo hã, ji meheet pé kabajꞌaa do wꞌoo hã. Tii bä rabehyy bꞌëëh tũũ, tũũ ramaboor ehyy bëëh, tii bä Pꞌop Hagä Do hã rajꞌaa etsëë kän. Hahỹỹ da sa kyyh:"
66,7,13,"Tii bä 24 hedoo do wahë nꞌaa see ỹ teaanh: “Jaa ti saroor hewak doo gó habꞌëëh doo? Nꞌyy hẽnh rahana?”, näng."
66,7,14,"Ti ỹ ky gadoo: “Dooh ỹ hapëë bä. Õm ti hapäh, hyb nꞌaa jawyk doo”, näng ỹ ta hã.Ti hã ỹ taky hadoo: “Ti ti nanäng takꞌëp rabahoop noo gó hahob bong do paah. Sa saroor rahetsyyd bong, hewak sa saroor ranꞌoo bä Bꞌéé Tꞌaah majyyw hyb nꞌaa”,Jesus sa hyb nꞌaa dajëp do hyb nꞌaa kawug hõm sahõnh hẽ nesaa do sa hꞌyyb gó hanäng do paah. Tii dꞌ né hẽ tahanäng pé tii. näng."
66,7,15,"“Ti hyb nꞌaa”, näng, “Pꞌop Hagä Do bagꞌããs do tyng nꞌaa pooj jé rababꞌëëh. Ta hã ji hyb nꞌaa jawꞌyyk do tób nꞌaa yt hã ta hã rahyb nꞌaa jewꞌyyk, ta wë ramoo bok adëb bä, atsëm na-ããj hẽ. Pꞌop Hagä Doo, tabagꞌããs do tyng nꞌaa jó hasooh do tabawät da sa mahang, sa hã tamo nꞌaa jesuu da."
66,7,16,"Dooh rasa boo bä, dooh rahoo kaaj boo bä. Dooh papỹỹj bag takꞌëp baju do rahob boo bä, dooh na-ããj hẽ takꞌëp batäng do rahob boo bä. Tii dꞌ tawén hadoo, Bꞌéé Tꞌaah, Pꞌop Hagä Do bagꞌããs do tyng nꞌaa hoo gadꞌoo bä hagëët do hagꞌããs da sa hã, bꞌéé hagã nꞌaa ta masããh baad tabahagꞌããs doo da. Tamahũũm da ta tii, naëng ji hedëb hadꞌyyt hẽ hanoo doo hẽnh. Pꞌop Hagä Do awug hõm da sa ty nabëëh, ta tii bä dooh ji aód wäd bä do hyb nꞌaa”, näng 24 hedoo do wahë nꞌaa see kyyh."
66,8,1,"Setsi däg do hadoo do ketsꞌaa däk do ky nꞌaa hahỹỹhSetsi däg ketsꞌaa däk do ta ky nꞌaa jawꞌyyk do heen nꞌaa Bꞌéé bado hõm bä kä, badatih däk hỹ pong jé 30 minut tahyb nꞌaa péh. Tii bä setsi hedoo do ããs Pꞌop Hagä Do matym gó habꞌëëh do ỹ hapëë kän. Tii bä takanꞌoo däk sa hã setsi gamehỹỹh do nahëëh, torõm-bet häd näng doo."
66,8,3,"Tii bä kä, ããs see ana kän, rama ejuu do tyng pa tabagꞌëëd däk. Buu benyym do ji ejuu do nahëë kꞌããts tëg gabarëëh do sꞌëëb ta moo gó tatón. Tii bä hajõng buu benyym do in-sijẽẽn häd näng do takanꞌoo däk ta hã, buu benyym do rama ejuu do tyng kꞌããts tëg gabarëëh do sꞌëëb jó tama ejuu hyb nꞌaa, Pꞌop Hagä Do karapee ta hã ky nꞌaa etsꞌẽẽ do daheeh Pꞌop Hagä do hã takanꞌoo däk hyb nꞌaa. Tii bä ããs moo gó naa in-sijẽẽn tsyg asꞌëëg kän Pꞌop Hagä Do wë. Atsyg asꞌëëg kän ta wë, ta karapee ky nꞌaa etsꞌẽẽ do sa kyyh sii hẽ."
66,8,5,"Tii bä ããs bado däk buu benyym do nahëëh, rama ejuu do sëh me tahꞌaa däk, tii bä kä sahõnh hẽ hëëj hawꞌããts hẽ wë tadawäts hyy kän. Tii bä tetoow kän, daruu däk, awyb kän, kꞌããts katajus kän."
66,8,6,"Setsi gamehỹỹh do nahëë torõm-bet häd näng do ky nꞌaa hahỹỹhTii bä kä, setsi hedoo do ããs gamehꞌỹỹh do nahëë patsꞌëë do ramatakä däk ragamehỹỹh hyb nꞌaa."
66,8,7,"Tii bä pooj jé hadoo do ããs gamehä̃ kän ta gamehỹỹh do nahëëh. Tii bä kä, naëng takꞌëp dagäp do pä hado däk doo, tëëg hõõ majyyw mahang kamekuuj däk do na-ããj hẽ kepyyj hyy kän hëëj hẽnh. Tamawoob hẽ hadoo do see aooj jëë kän hëëj bód. Tamawoob hẽ hadoo do häj nꞌaa bä hanäng do uuh aooj jëë kän bꞌaah. Sahõnh hẽ jawii aooj jëë kän."
66,8,8,"Tii bä ããs see gamehä̃ kän ta gamehỹỹh do nahëëh. Tii bä kä, waëë hadoo takꞌëp pꞌop nu däk do kadawꞌuuh do kadawäts tu akajar me. Akajar bód majyyw hado däk. Tamawoob hẽ ta me habong do uuh dejëp. Tamawoob hẽ akajar me habong do marakate uuh karejã bong."
66,8,10,"Tii bä ããs see gamehä̃ kän ta gamehỹỹh do nahëëh. Tii bä sagõõh takꞌëp haeh doo, ta bag takꞌëp hõõ eh do hadoo, pꞌop naa tabadëë hyng. Tamii wób me, naëng kꞌããts gó hana do wób me tabadëë kän. “Datsäng Doo”, sagõõh häd. Naëng uuh datsëë kän ta ti hajꞌaa. Hajõk badäk hahỹỹ hã habong do radejëp ta ti naëng datsäng do anꞌoo bä."
66,8,12,"Tii bä, ããs see gamehä̃ kän ta gamehỹỹh do nahëëh. Tii bä sét hẽ papỹỹj bäh, sét hẽ kamarab bäh karejã kän. Pawóp hẽ papỹỹj bäh, pawóp hẽ kamarab bäh madꞌaak doo, dooh takarejã bä. Tamawoob nuu me ji etyn bä sagõõh, tamawoob hẽ hadoo do see karejã wät. Rababong do paa badagyb däk. Sét adëb bä bód, sét hẽ atsëm bód dooh bag näng péh."
66,8,13,"Tii bä, ỹ bahegꞌããs bä, ỹ maa napäh wawii pꞌop wë hã kapuuh do kyyh. Hahỹỹ da ta kyyh: “Takꞌëp baad nado da, takꞌëp baad nado da badäk hahỹỹ bä habong do sa hã, tamawoob hẽ ããs madꞌaak do ragamehỹỹh do nahëë ragamehä̃ bä kä. Takꞌëp baad nado né da sa hã ta ti anꞌoo bä!”, näng wawii kyyh."
66,9,1,"Tii bä ji moo séd me hadoo do ããs kä gamehä̃ kän ta gamehỹỹh do nahëëh. Tii bä kä, ỹ hapäh sagõõh tũũ, hëëj hã hadäng doo.Ããs see tahyb nꞌaa pé tisagõõh. Ta hã takanꞌoo däk takꞌëp tꞌõp gadarong do tabanesaa hẽnh noo tëg."
66,9,2,"Tꞌõp gadarong do banesaa do tanoo gasꞌëës bä, ganyyh tëëg tsyg takꞌëp hadoo doo, pꞌop hasëëk doo, tëëg hõõ tsyg näng do hadoo. Papỹỹj, wë na-ããj hẽ ta tsyg ty gatsëë däk."
66,9,3,"Ta tsyg mahang ragenyyh sabakar. Jé padꞌyyt hẽ, hëëj hawꞌããts hẽ sabakar baboo kän. Sa hã takanꞌoo däk sëëj betuuk doo da rabetuuk hyb nꞌaa. Kamejõ däk sa hã jawii, bꞌaah, joom na-ããj hẽ ranarejãã hyb nꞌaa. Kamejõ däk sa hã jããm hẽ hëëj hawꞌããts hẽ habong do Pꞌop Hagä Do ma heen nꞌaa sa maboor nanäng do rabetuuk hyb nꞌaa. Dooh takanꞌoo bä sa hã ta ti radejꞌëëp hyb nꞌaa, jããm hẽ takanꞌoo däk ji moo séd me kamarab noo gó rarahejãã hyb nꞌaa hëëj hawꞌããts hẽ habong doo. Datés do rahoop, sëëj ji tetuuk do ji ahoop doo da. Ta ti bawät noo gó hëëj hawꞌããts hẽ habong do ratyw nꞌaa esoos da radejëp hyb nꞌaa paawä, takꞌëp rabahoop do hyb nꞌaa. Ti hadoo né hẽ, dooh da rawyyd bä. Rakarẽn da radejëb paawä, ti hadoo né hẽ, dooh rahaja bä radejëb bä."
66,9,12,Pooj jé takꞌëp nesaa do sꞌëëh hadoo doo gó ỹ hapäh do tabëëj hõm kän. Pawóp hẽ rahoop do panꞌaa ti abong nä.
66,9,13,"Ji ma poo oow see pé hadoo do ããs gamehä̃ kän tii bä ta gamehỹỹh do nahëëh. Tii bä, Pꞌop Hagä Do pa hahäng do in-sijẽẽn rama ejuu do tyng kꞌããts tëg gabarëëh do sꞌëëb, ta sasu me habëëh do poo gesõm doo bä naa ỹ maa napäh ky ganyyh doo. Hahỹỹ da ta ti kyyh ji ma poo oow see pé hadoo do ããs hã: “Masood hõm ji meheet pé hedoo do ããs tamii maeh do Éw-Parat häd näng doo bä kamawꞌyyd däk doo”, näng poo gesõm doo bä naa ganyyh do kyyh. Tii bä tasood hõm ji meheet pé hadoo do ããs, tamawoob hẽ hadoo do uuh badäk hahỹỹ hã habong do radejꞌëëp hyb nꞌaa. Ta ti noo gó bë no nꞌaa däg né hẽ, ta ti radejꞌëëp hyb nꞌaa ji meheet pé hedoo do ããs Pꞌop Hagä Do enyyw däk."
66,9,16,Ỹ maa napäh nyy hẽ sa warahén kawaaro jó hahꞌũũm doo: 200 milhões.
66,9,17,"Hahỹỹ da säh ỹ hadoo doo gó ỹ hapäh kawaaro, ta jó hahꞌũũm doo: Ty gahiin, tëëg hõõ ty hahiin do hadoo, jabaruut, sawꞌaak do na-ããj hẽ sa hꞌyy gatsapoog nꞌaa. Kawaaro sa nuuh, awad reãw nuu hãd hadoo. Sa noo gó naa ganyyh tëëg hõõ, tëëg tsyg, sawꞌaak do na-ããj hẽ."
66,9,18,"Tamawoob hẽ hadoo do uuh badäk hahỹỹ hã habong do dejëp, tëëg hõõ, tëëg tsyg, sawꞌaak do mahỹỹj. Sa hejój banä kän sa noo gó naa, sa dõm hã naa. Awꞌyy hadoo sa dõm. Sa dõm poo gadꞌoo hã nu enäh. Tii me rarejãã badäk hahỹỹ hã habong doo."
66,9,20,"Hëëj hawꞌããts hẽ habong do wób, nadejëp doo, sahõnh hẽ ta ti rabahapëë né paawä, dooh ratꞌyyd kamehĩĩn bä baad nadoo do ramoo bok do hã. Dooh reréd bä karapꞌaar hꞌyyb nesaa do rahyb nꞌaa jewꞌyyk doo. Dooh reréd bä sa kabarii rahyb nꞌaa jewꞌyyk doo. Kꞌããts tëg gabarëëh do sꞌëëb, kꞌããts tëg hawak do sꞌëëb, kꞌããts tëg hahiin do sꞌëëb, pä sꞌëëb, bꞌaa sꞌëëb ta ti sa kabariih. Dooh rahapëë bä, dooh ramaa napëë bä, dooh raboo bä. Dooh badäk hahỹỹ bä habong do ratꞌyyd kamehĩĩn bä ta wób radejꞌëëp do hã, ramehëm do hã, sa ỹỹm nadoo do sii, sa patug nadoo do sii rabeỹỹh do hã, ta wób sa ma retsꞌëëk do hã."
66,10,1,Kerih do kapõõs do ky nꞌaa hahỹỹhTii bä ããs takꞌëp kabajꞌaa do see ỹ bahapäh hỹ pong jé naa hahyng doo.Badäk hahỹỹ bä naa Jowãw bahapäh tii. Wë puh mahang tabahyng. Sarahõd ta nu pong jé tabakëë. Papỹỹj gabarëëh do hadoo ta mamets. Tëëg hõõ hadoo ta tsyym.
66,10,2,Kerih do kapõõs do paa kapyn hõm do ta moo gó. Ta tsyym hub akajar jó tabahäng. Hëëj hã ta tsyym sꞌỹỹ bahäng.
66,10,3,"Takꞌëp ta kyyh, awad reãw häd näng do hahih wät do hadoo, ä̃m nꞌaa näng doo. Taky ganyyh bä, setsi hedoo do darung do raky gadoo."
66,10,4,"Ỹ berih bä paawä setsi hedoo do darung do sa kyyh, ỹ maa napäh kyyh hã ỹỹ, hỹ pong jé naa hahỹỹ da ky hadoo doo: “Merii manä setsi hedoo do darung do raherꞌoot doo. Maherꞌood manä da”, näng hỹ pong jé naa ky ganyyh do kyyh hã ỹỹ."
66,10,5,"Tii bä, ããs akajar jó, hëëj hã na-ããj hẽ hagëët do ỹ hapëë wät doo, pꞌop ta moo hub tagadahëë kän wë hã. Tii bä kä, hedëb hadꞌyyt do häd gó, ky kanehꞌỹỹt doo me taky däng. Wë, papỹỹj, kamarab, sagõõh, badäk hahỹỹh, sahõnh hẽ ta hã hanäng do sii hẽ, akajar ta me habong do sii hẽ pahuuj wät do häd gó né hẽ taky däng. Hahỹỹ da ta kyyh: “Dooh da Pꞌop Hagä Do gadaa wäd bä. Ta gamehỹỹh do nahëë setsi hadoo do ããs kä gamehä̃ bä kä, kaja däg kän da Pꞌop Hagä Do hꞌyyb däng do ji nahapäh nä doo. Ta ky nꞌaa rod sa hã tametëëh do paa hadoo doo da né da”, näng ããs kyyh. Series, "
66,10,8,"Tii bä kä, hỹ pong jé naa ky ganyyh do kyyh, pooj jé ỹ maa napäh doo, pꞌaa hẽnh taky hadoo hã ỹỹ. “Magado kerih do kapyn däk doo, ããs akajar jó, hëëj hã tsyym häng do moo gó naa”, näng ta kyyh hã ỹỹ."
66,10,9,"Tii bä ta wë ỹ bahõm, ỹ betsẽẽ kerih do tabanoo hyb nꞌaa hã ỹỹ. Ti taky hadoo hã ỹỹ: “Mado däg. Makarëëb jëëh. Egëëh da a noo gó, mabaa bëëh hadoo. A wog gó da matsing”, näng ta kyyh."
66,10,10,"Tii bä kerih do ỹ bado däk ta moo gó naa, ỹ awa jëng. Egëëh né hẽ noh ỹỹ gó, mabaa bëëh hadoo. Ỹ karëëb jëng jawén paa bä, matsii kän wok ỹỹ gó."
66,10,11,"Tii bä rë tanyy ky hadoo hã ỹ hahỹỹ da: “Kamejõ däk a hã, pꞌaa hẽnh mamaherꞌoot hyb nꞌaa ta jawén hana do ky nꞌaa Pꞌop Hagä Do metëëh do hajõk do hëëj hawꞌããts hẽ habong do sa ky nꞌaa hã, hajõng häj nꞌaa babuuj sa ky nꞌaa hã, hajõk hedoo do badäk hahỹỹ bä sa kyyh herꞌoot do sa ky nꞌaa hã”, näng hã ỹ herꞌoot doo."
66,11,1,"Pawóp hadoo do Pꞌop Hagä Do ky nꞌaa rod sa ky nꞌaa hahỹỹhTii bä takanꞌoo däk hã ỹỹ ji metyy nꞌaa nahëë ji tatu hadoo doo. Ti rë tanyy ky hadoo hã ỹỹ: “Ahõm, mety Pꞌop Hagä Do rahyb nꞌaa jewꞌyyk do tób nꞌaa ta madawëët doo, ta gagod, hꞌëëd pénh tanu däk. Mamety na-ããj hẽ Pꞌop Hagä Do hã rama ejuu do tyng. Metsén ta tii bä Pꞌop Hagä Do hyb nꞌaa jewꞌyyk doo, nyy hẽ."
66,11,2,"Mety manä Pꞌop Hagä Do rahyb nꞌaa jewꞌyyk do tób nꞌaa wahoo. Ta ti takanꞌoo däk Pꞌop Hagä Do karapee nadoo do sa hã. 42 ta kamarab nꞌaa rababep panang Jerusarẽnh. Ti hyb nꞌaa mety manäh.Rawén bep da, raty nꞌaa gesꞌyyk do hyb nꞌaa Pꞌop Hagä Do tób nꞌaa wahoo. Rakarẽn rarejãã tii. Dooh rahyb nꞌaa jewyyg bä da, tahanäng pé tii."
66,11,3,"Ỹ mejũũ da pawóp hadoo do këh ỹ nꞌaa herot doo. Këh ỹ nꞌaa ramaherꞌoot da ta wób sa hã ta ti 1,260 ta ä̃ noo gó.1,260 ta ä̃h hedoo doo,42 kamarab né tii, tëg nadꞌëëd is do 2 hã takerii däk doo. Saroor hebaan do hejooh do ji hꞌyy katón do heen nꞌaa rapadedëëk da”, näng ta kyyh."
66,11,5,"Sa majĩĩ rakarẽn bä rarahejã bä paawä sa hã, tëëg hõõ ganyyh sa noo gó naa sa majĩĩ ragawatsꞌiik hyb nꞌaa. Tii da radejꞌëëp sahõnh hẽ sa hã rarejãã karẽn do paawä."
66,11,6,"Pꞌop Hagä Do anꞌoo däk sa hã 42 kamarab noo gó naëng nadots wäd ranꞌoo bä, Pꞌop Hagä Do ky nꞌaa raherꞌood nuuj jé. Pꞌop Hagä Do anꞌoo däk majyyw hado däk ranꞌoo bä naëng. Tanꞌoo däk na-ããj hẽ sahõnh hẽ hedoo pé baad nadoo doo me badäk hahỹ rarejãã. Rakarẽn do pénh tii dꞌ rabadꞌoo Pꞌop Hagä Do anoo sa hã."
66,11,7,"Rabahajaa bä kä Pꞌop Hagä Do ky nꞌaa ramaherꞌoot doo, 42 kamarab bahëëj jëng bä kä, tabanasꞌaa, takꞌëp tꞌõp gadarong doo gó naa, tabanesaa hẽnh naa hanyyh do kamajꞌĩĩ da sa wë, tajꞌaa etꞌëëk da sa hã, tadejꞌëëp da."
66,11,8,"Panang ky nꞌaa etsëëh do tyw nꞌaa bä abë hõm da sa kamag nꞌaa. Panang Takꞌëp Hyb Nꞌaa Jawyk Do repëëm däk do paa ti panang ky nꞌaa etsëëh doo. Sodoma, Esit na-ããj hẽ ramaneëënh ta ti panang häd wób.Jerusarẽnh panang hã rapesꞌããp tii."
66,11,9,"Sahõnh hẽ né hẽ badäk hahỹỹ bä habong doo, ajyy, ỹỹj, sahõnh hẽ panaa uuh, sahõnh hẽ sa kyyh herꞌoot do sa uuh, sahõnh hẽ häj nꞌaa babuj uuh na-ããj hẽ, tamawoob hẽ ta ä̃h, sét hẽ ta bód ta jó noo gó rahegꞌããs da sa kamag nꞌaa paah. Dooh da ranꞌoo bä sa kamag nꞌaa radakä jëë bä."
66,11,10,"Sahõnh hẽ badäk hahỹỹ hã habong do ratsebé da pawóp hadoo do dejëp do paa sa hyb nꞌaa. Takꞌëp ratsebé do hyb nꞌaa kä, sa matym nꞌaa ramejũũ da sa da hadoo do wë. Tii dꞌ rawén dꞌoo takꞌëp rabahoop do hyb nꞌaa paa pawóp hadoo do ta ky nꞌaa rod sa moo gó."
66,11,11,"Ti hado né paawä, tamawoob hẽ ta ä̃h, sét ta bód ta jó jawén paa bä, ta pahuunh do ji edëb hanoo do Pꞌop Hagä Do hã hana do edëëb bong sa kamag nꞌaa paah. Edëb bë kän. Takꞌëp rabeỹỹm bong sahõnh hẽ ta ti hapäh doo."
66,11,12,"Tii bä pawóp hadoo do ramaa napëë wät kyyh takꞌëp hadoo do hỹ pong jé naa. “Bë asꞌëëg wawẽẽ hẽ”, näng ta ti kyyh sa hã. Tii bä wë puh mahang rabasꞌëëg kän hỹ pong jé sa majĩĩ matym gó."
66,11,13,"Ti noo gó né hẽ takꞌëp kꞌããts katajus wät. Tób panang bä hatoonh do ji moo sahõnh hẽ kenꞌyyh sét hẽ kagꞌëëd bëëh. 7 miw panang buuj dejëp kꞌããts katajuus do hajꞌaa. Ta wób kä, kedëëb bong do rajꞌaa etsëë wäd kän tii bä Pꞌop Hagä Do hỹ pong jé hawät doo."
66,11,14,Tabëëj hõm kän pawóp däg kä takꞌëp nesaa do sꞌëëh hadoo doo gó ỹ hapäh doo. Tamawoob hẽ hadoo doo kä ti awät nä.
66,11,15,
66,11,16,"Tii bä 24 hedoo do wahë nꞌaa, sa bagã tyng nꞌaa jó hatꞌoonh do rabehyy bꞌëëh Pꞌop Hagä Do matym gó. Tũũ sa maboor me rabehyy bëëh, Pꞌop Hagä Do rajꞌaa etsëë kän."
66,11,17,"Hahỹỹ da sa kyyh:“A wë ãã tsebꞌee, Takꞌëp Hyb Nꞌaa Jawyk Doo, Pꞌop Hagä Do Sahõnh Hẽ Hajꞌap Doo.Õm né ti da hẽ hawät doo, pꞌooj ub hawät doo, hỹ jawén hawäd hadꞌyyt doo.A wë ãã wén tsebꞌee, takꞌëp hadoo do a hejój mametä däk do hyb nꞌaa,sahõnh hẽ mabagãã däg kän do hyb nꞌaa."
66,11,18,
66,11,19,"Tii bä noo kasëëts däg kän Pꞌop Hagä Do rahyb nꞌaa jewꞌyyk do tób nꞌaa hỹ pong jé hasooh doo. Ta hood Pꞌop Hagä Do ky nꞌaa enooh do rahyb nꞌaa esee do hood nꞌaa ji hapëë kän tii bä ta gó hahäng doo. Takꞌëp tabawyp tii bä, takꞌëp tadarung, etꞌoom, naëng takꞌëp dagäp do pä hado däk do kajäg kän."
66,12,1,"Ỹỹnh, tabanasꞌaa daheeh Jowãw hapäh do ky nꞌaa hahỹỹhTii bä kä, takꞌëp meuj nꞌaa näng do heen nꞌaa ganyyh wë hã. Ỹỹnh ganyyh. Papỹỹj gabarëëh doo da ta saroor tagana doo. Kamarab jó tabagëët. 12 sagõõh ta nuu gó hasooh do hã.Isaraéw buuj Pꞌop Hagä Do karẽn do moo bok do heen nꞌaa tahyb nꞌaa pé ta ti ỹỹnh."
66,12,3,"Tii bä takꞌëp meuj nꞌaa näng do heen nꞌaa see ganyyh wë hã. Tabanasꞌaa hahiin do takꞌëp haeh do ganyyh. Setsi ta nuuh. Setsi ta soog. Ji moo sahõnh hẽ ta sꞌããn, dõm näng.Nesaa Do Yb né hẽ ti tabanasꞌaa."
66,12,4,"Tamawoob hẽ hadoo do uuh sagõõh tadewäts hyng tũũ hëëj hã ta dõm me. Ỹỹnh hedoo do ajãn benäng do panꞌaa pooj jé tabanasꞌaa bagꞌëëd däk, ajãn benyy däk bä kä nayyw hẽ tabawëh hyb nꞌaa paawä."
66,12,5,"Tii bä ta tꞌaah ajꞌyy enyy däg kän. Dooh tabanasꞌaa haja bä ỹỹnh hadoo do tꞌaah tawëë jëë bä, nayyw hẽ Pꞌop Hagä Do masäg kän do hyb nꞌaa ta wë, tabagã tyng nꞌaa wë kä. Sahõnh hẽ häj nꞌaa buuj ỹỹnh hadoo do tꞌaah bagꞌããs da. Tagawatsꞌiik da ta hã ky nadahꞌeeh doo.Gereg kyy me hahỹỹ da takerii däk: “Sapaar sꞌëëb tabagã nꞌaa heen nꞌaa da.” Sa moo gó bagã nꞌaa ratón rabagꞌããs do heen nꞌaa. Sapaar sꞌëëb tabagꞌããs do heen nꞌaa, tagamawatsꞌiik do ta majĩĩ, ta hã ky nadahꞌeeh doo, tahanäng pé tii. Jesus ky nꞌaa né ti hahỹỹh."
66,12,6,"Tii bä ỹỹnh hadoo do kejën hõm tabanawäng hẽnh, ta pooj jé Pꞌop Hagä Do benyyw däk doo hẽnh. Ta tii bä ỹỹnh rabahagãã kän 1,260 ta ä̃ noo gó."
66,12,7,"Tii bä rakanebꞌooh hỹ pong jé. Mikéw kä, ããs sa wahë nꞌaa, ããs ta sii habong do rakaneboh kän tabanasꞌaa sa sii, ããs nesꞌaa padëëk do tabanasꞌaa karapee sa sii. Tabanasꞌaa rakamajẽ boo né paawä Mikéw sa wë, dooh tahaja bä Mikéw. Ti hyb nꞌaa dooh takanꞌoo wäd bä hỹ pong jé raboo boo bä, tabanasꞌaa hã, ta karapee sa hã. Tabanasꞌaa yb paa radawäts hyng tũũ. Ti né hẽ ti awꞌyy hadoo do pꞌooj ub hawät do Dijab ramaneëënh doo, Nesaa Do Yb. Ti né hẽ ti ta sꞌee hẽnh, dawëë Pꞌop Hagä Do mahä̃nh sahõnh hẽ badäk hahỹỹ hã habong do hꞌyyb mahũũm do paah. Badäk hahỹỹ hẽnh radawäts hyng, ããs nesaa do ta karapee hedoo do daheeh."
66,12,10,"Tii bä ỹ maa napäh takꞌëp hỹ pong jé herꞌoot doo. Hahỹỹ da ta kyyh:“Kaja däg kän hỹỹ kä Pꞌop Hagä Do ji tedꞌëëp do Nesaa Do Yb hejój mahä̃nh.Kaja däg kän na-ããj hẽ ta hejój me sahõnh hẽ tabagꞌããs doo.Kristo, Pꞌop Hagä Do Hꞌyyb Däng Do hyb nꞌaa jawyg däk hỹỹ kä sahõnh hẽ sa bahä̃nh.Tii dꞌ tawén hadoo, Pꞌop Hagä Do dawäts hyng do hyb nꞌaa ër hỹỹj hedoo doky nꞌaa tapa hadꞌyyt hẽ do Pꞌop Hagä Do matym gó."
66,12,11,"Bꞌéé Tꞌaah majyyw hyb nꞌaa,ta ky nꞌaa ramaherꞌoot do hyb nꞌaa, raky daheeh do hyb nꞌaa na-ããj hẽta ti rajꞌaa etꞌëëk ta ti sa majĩĩ, Nesaa Do Yb.Dooh ta bahä̃nh rakamahä̃n bä badäk hahỹỹ hã ji hawät doo.Ti hyb nꞌaa, dooh reỹỹm bä dajëb hã."
66,12,12,
66,12,13,"Tabanasꞌaa bahapäh bä kä ti tũũ, badäk hahỹỹ hẽnh radawäts hyng doo, ta no nꞌaa masoo ỹỹnh tꞌaah henäng doo."
66,12,14,"Dooh tabanasꞌaa haja bä, ỹỹnh hadoo do hã takanꞌoo däk do hyb nꞌaa wawii takꞌëp haeh do këg, tabanawäng hẽnh ta hã tabenyyw däk doo hẽnh takapuh hõm hyb nꞌaa, takejën hyb nꞌaa. Ta tii bä rabahagꞌããs ta hã tamawoob hẽ ta baab, ji ma poo oow see pé kamarab ta jó. Dooh awꞌyy hadoo do haja bä ta tꞌĩĩ hẽnh tahõm bä. Tii bä awꞌyy hadoo do etsós wät naëng. Tamii hado däk. Takarẽn paawä wän nꞌaa hejoonh do bahëm hyng ỹỹnh. Dooh tahaja bä. Ỹỹnh hadoo do kꞌããts masaa kän. Kꞌããts karëëb jëng tamii tabanasꞌaa noo gó ganyyh doo."
66,12,17, Tii bä akajar nabyy me tabanasꞌaa bagꞌëëd däk.
66,13,1,Tabanasꞌaa see akajar me naa hanyyh do ky nꞌaa hahỹỹhTii bä ỹ hapäh tabanasꞌaa see akajar me naa hanyyh doo. Setsi ta nuuh. Ji moo sahõnh hẽ ta sꞌããn. Ta sꞌããn hã ti atoonh ta soog. Sét kenꞌyyh ta nuu hã takerii däk ta häd wób Pꞌop Hagä Do tahꞌyyb rejãã doo.
66,13,2,"Awad rewopaad häd näng do hãd hadoo ta ti tabanasꞌaa ỹ hapäh doo. Awad see péh, uus häd näng do hadoo ta tsyym, ta mooh. Awad reãw häd näng do noo hadoo ta nooh. Tabanasꞌaa seeh, dõm näng doo,Nesaa Do Yb tii. pooj jé ỹ hapäh doo, anꞌoo däk ta hejój, tabagꞌããs doo, tabanasꞌaa akajar me hanyyh do hã. Tanꞌoo däk na-ããj hẽ ta hã takꞌëp tahyb nꞌaa jawyg däk hyb nꞌaa."
66,13,3,"Akajar me hanyyh do tabanasꞌaa nuu see hã ta rog noo eh do paa tyw nꞌaa. Dajëp ji edoo né paawä ta rog mahỹỹj, dooh tadajëb bä. Mahꞌuu däk ta rog. Ti hyb nꞌaa, sahõnh hẽ badäk hahỹỹ bä habong do rahyb nꞌaa meuunh, rawén ky sũũt tabanasꞌaa tame hanyyh doo."
66,13,4,"Tii bä badäk hahỹỹ bä habong do rahyb nꞌaa jewyyg däg kän tabanasꞌaa dõm näng doo, tabanasꞌaa akajar me hanyyh do hyb nꞌaa jawyg däk tanꞌoo däk do hyb nꞌaa. Tabanasꞌaa akajar me hanyyh do na-ããj hẽ rahyb nꞌaa jewꞌyyk. Hahỹỹ da sa kyyh: “Dooh hahỹ tabanasꞌaa akajar me naa hanyyh do hadoo péh. Dooh hajaa pé ta hã jꞌaa ketsë péh”, näk sa kyyh."
66,13,5,"Tii bä tabanasꞌaa akajar me hanyyh do hã takanꞌoo däk ta hã hẽ tajꞌaa etsë ta ky nꞌaa hã. Takanꞌoo däk ta hã taherꞌoot doo me Pꞌop Hagä Do tahꞌyyb rejãã doo. Takanꞌoo däk ta hã 42 kamarab noo gó hꞌyyb jawyg gó tamejũũ hyb nꞌaa. Tii bä taherꞌood kän nesaa do Pꞌop Hagä Do tahꞌyyb rejãã doo. Taherꞌood kän Pꞌop Hagä Do häd rejãã doo. Taky nꞌaa rejãã Pꞌop Hagä Do karapee, Pꞌop Hagä Do panang, hỹ pong jé habong do na-ããj hẽ."
66,13,7,"Takanꞌoo däg kän ta hã Pꞌop Hagä Do karapee, tsyt hẽ ta wë kasëëw bong do wë takamajꞌĩĩ hyb nꞌaa. Takanꞌoo däk sa hã tajꞌaa etꞌëëk hyb nꞌaa. Tii bä takanꞌoo däk ta hã, sahõnh hã tamejũũ hyb nꞌaa. Sahõnh hẽ badäk hahỹỹ hã habong do hã, ajyy, ỹỹj sahõnh hẽ sa panaa hã, sahõnh hẽ sa kyyh herꞌoot do hã, sahõnh hẽ häj nꞌaa babuuj hã tamejõ kän."
66,13,8,"Sahõnh hẽ badäk hahỹỹ bä habong doo, sa häd kanerii däk do edëb hadꞌyyt hẽ gadoo do heen nꞌaa hã rajꞌaa etsë da tabanasꞌaa. Bꞌéé Tꞌaah, badäk hahỹỹ bä tadu dahäng noo gó naa Pꞌop Hagä Do hꞌyyb däng do tadajëp hyb nꞌaa, ta ti ti ji edëb hadꞌyyt do heen nꞌaa danäh."
66,13,9,Tawꞌããts hẽ sahõnh hẽ maa napꞌëëh do ramaa newëë hahỹỹh:
66,13,10,Ti hyb nꞌaa tawꞌããts hẽ hꞌyyb jawyg gó Pꞌop Hagä Do karapee tsyt hẽ ta wë kasëëw bong do ragadoo ta tii. Tawꞌããts hẽ dooh rahꞌyy gejë bä Jesus hã rahꞌyy kaꞌeeh do hã.
66,13,11,"Tabanasꞌaa see kꞌããts gó naa hanyyh do ky nꞌaa hahỹỹhTii bä tabanasꞌaa see kꞌããts gó naa hana doo kä ỹ bahapëë kän. Pawóp hẽ ta sꞌããn. Bꞌéé tꞌaah sꞌããn hadoo ta sꞌããn. Tabanasꞌaa dõm näng do hadoo ta kyyh.Kaja hẽ tahꞌyyb mahũũm sahõnh hẽ sa wë ji edoo né paawä, takꞌëp ji tawadii Nesaa Do Yb badꞌoo doo da, tahanäng pé tii."
66,13,12,"Tabanasꞌaa akajar me hanyyh do paa hejój gó, sahõnh hẽ ta ti hyb nꞌaa jawyk doo gó tabanasꞌaa kꞌããts gó hana do bawät. Tabanasꞌaa pooj jé hanyyh do ky gabuuj gó tamoo wät sahõnh hẽ tamoo wät doo. Kꞌããts gó hana do anoo sahõnh hẽ badäk hahỹỹ bä habong do rahyb nꞌaa jewꞌyyk tabanasꞌaa ta nuu see rog mahꞌuu däk do paah. Takꞌëp meuj nꞌaa näng do heen nꞌaa tabanasꞌaa kꞌããts gó hanyyh do moo wät. Tëëg hõõ sii hẽ adëë hyng tũũ hỹ pong jé naa tanꞌoo bä badäk hahỹỹ bä habong do sa matym gó. Meuj nꞌaa näng do heen nꞌaa tabanasꞌaa tame hanyyh do paa ky gabuuj gó tamoo wät do hyb nꞌaa, tawadꞌii kän badäk hahỹỹ hã habong doo. Tamejũũ sa hã, kabarii tabanasꞌaa rog näng do paa heen nꞌaa ratama hyb nꞌaa, ta tii hã rawehꞌëëh hyb nꞌaa. Tabanasꞌaa rog näng do paa né paawä, sẽn-jeer hajꞌaa, edëp nä. Tii bä tabanasꞌaa kꞌããts gó naa hanyyh do hã takanꞌoo däk, kabarii tabanasꞌaa rog näng do paa heen nꞌaa tabedëb gëët hyb nꞌaa kä. Kabarii hedëb wät do hyb nꞌaa, erꞌood kän. Tamejũũ radejꞌëëp hyb nꞌaa sahõnh hẽ kabarii ta heen nꞌaa hã hyb nꞌaa najewꞌyyk doo. Tamejũũ na-ããj hẽ, sahõnh hẽ badäk hahỹỹ bä habong do sa moo hub hã tanado bä sa maboor hã radadäk ta heen nꞌaa. Ky nꞌaa netsꞌäs do hã, ky nꞌaa etsëëh do hã, ma näng do hã, kasꞌuut do hã, kariw nꞌaa tamah do hã, sahõnh hẽ sa karom hã na-ããj hẽ radadäk da ta ti heen nꞌaa. Ta ti heen nꞌaa nanäng doo, dooh da tahaja bä tetsꞌẽẽ bä takarẽn doo, dooh na-ããj hẽ tahaja bä ta wë hanäng do tesëëm bä. Tabanasꞌaa tame naa hanyyh do paa häd né ti ta heen nꞌaa. Ta häd numero nꞌaa tii. Tawꞌããts hẽ takꞌëp ji hꞌyy ganäng hahỹỹ hã. Tawꞌããts hẽ jé hꞌyy ganäng do tahyb nꞌaa newëë nyy dꞌ tahanäng pé tabanasꞌaa numero nꞌaa. 666 ta numero nꞌaa. Ajꞌyy häd né tii."
66,14,1,"Bꞌéé Tꞌaah 144 miw ta wë kasëëw bong do ta sii habong do ky nꞌaa hahỹỹhTii bä ỹ hegãã wät. Pój ỹỹ jé ỹ bahapäh Bꞌéé Tꞌaah waëë Sijõn häd näng do jó hagëët doo.WaëëSijõnhäd näng do jó Pꞌop Hagä Do tób nꞌaa basooh ti noo gó. Ta tii bä Jerusarẽnh panang basooh na-ããj hẽ. Ta sii rababok 144 miw ta karapee wób. Sa maboor hã takerii däk Bꞌéé Tꞌaah häd, Bꞌéé Tꞌaah Yb häd daheeh."
66,14,2,"Tii bä ỹ maa napäh hỹ pong jé hana do maa ena doo, gawakaa pꞌop hana do maa ena do hadoo, darung do takꞌëp maa ena do ky hadoo. Etẽn do nahëë hajõng tyd näng do retẽn do hadoo ỹ maa napäh doo."
66,14,3,"Pꞌop Hagä Do bagꞌããs do tyng nꞌaa pooj jé, ji meheet pé kabajꞌaa do pooj jé, 24 wahë nꞌaa sa pooj jé 144 miw hedoo do papuuj ky nꞌaa kä rejäm kän. Dooh hajaa pé ta ti kejäm do ma kametëëk péh. Jããm hẽ hajaa rama kametꞌëëg bä 144 miw hedoo doo, badäk hahỹỹ hã habong do mahang Pꞌop Hagä Do wë kedëëb bong doo."
66,14,4,"Ta ti hedoo doo, dooh noo gó rababok pé ỹỹj sa wë. Ti hyb nꞌaa baad hadꞌyyt hẽ sa hꞌyyb Pꞌop Hagä Do wë.Pꞌop Hagä Do hã hadꞌyyt hẽ rahꞌyyb padëëk. Dooh ta wób rahꞌyy kahaꞌeeh do hã rahꞌyy kae bä. Dooh kabarii hã rahꞌyy kae bä, dooh Pꞌop Hagä Do rawadꞌii bä, tahanäng pé ti dooh ỹỹj sa wë rabok péh . Bꞌéé Tꞌaah rahadaa hadꞌyyt hẽ tahahõm hẽnh. Jesus dajëp doo me ta säm, raketsꞌẽẽ hõm badäk hahỹỹ bä habong do sa mahang naa, tsyt hẽ Pꞌop Hagä Do wë, Bꞌéé Tꞌaah wë na-ããj hẽ ramoo bok hyb nꞌaa, pooj jé joom ag Pꞌop Hagä Do wë kasëëw hõm do hadoo rabahadoo hyb nꞌaa."
66,14,6,"Tamawoob hẽ hedoo do ããs sa ky nꞌaa hahỹỹhTii bä ỹ hapäh ããs seeh, pꞌop wë hã kapuuh doo. Jé padꞌyyt hẽ badäk hahỹỹ hã habong do hã tapanäk baad hadoo do nahänh do ky nꞌaa. Sahõnh hẽ häj nꞌaa buuj sa hã, sahõnh hẽ panaa sa hã, sahõnh hẽ sa kyyh herꞌoot do sa hã, sahõnh hẽ né hẽ badäk hahỹỹ hã habong do sa hã tapanäk."
66,14,7,"Takꞌëp ta kyyh hahỹỹ da tapanäk bä: “Kaja däk sahõnh hã Pꞌop Hagä Do ky nꞌaa etyy doo. Ti hyb nꞌaa tawꞌããts hẽ bë hꞌyyb eỹỹm Pꞌop Hagä Do hã, tawꞌããts hẽ takꞌëp bë wehꞌëëh, bë jꞌaa etsëë ta hã. Bë hyb nꞌaa jewyyg, wë, hëëj hawꞌããts hẽ, akajar, naëng kꞌããts gó naa ganyyh do mo hajꞌaa näng doo”, näng ta kyyh."
66,14,8,"Tii bä ããs seeh, pooj jé hahõm do jawén tabana. Hahỹỹ da ta kyyh: “Gawatsig kän, gawatsig kän panang takꞌëp ky nꞌaa etsëëh do Babirõn häd näng doo! Ỹỹnh hajõk do sii heỹỹh do hadoo Babirõn panang. Tanꞌoo däk naëng oow mahỹỹnh do sahõnh hẽ badäk hahỹỹ bä habong do sa hã, takꞌëp baad nadoo do ramoo bok hyb nꞌaa ta sii, Pꞌop Hagä Do kawajããn tanꞌoo bä sa wë.”Ỹỹnh hajõk do sii heỹỹh doo, sa sii naëng oow mahỹỹj haꞌoom do ky nꞌaa gó tabehꞌũũm. Pꞌop Hagä Do makꞌyys doo, ta wób hꞌyyb tatuk do sa nemuun Pꞌop Hagä Do ramakyys hyb nꞌaa ky nꞌaa ti ta tii."
66,14,9,"Tii bä ããs see ana kän, ããs pooj jé hahꞌũũm do sa jawén. Takꞌëp ta kyyh. Hahỹỹ da taky hadoo: “Jé tabanasꞌaa akajar me hanyyh do hyb nꞌaa jewꞌyyk doo, kabarii ti tabanasꞌaa heen nꞌaa hyb nꞌaa jewꞌyyk do na-ããj hẽ, jé gadoo do tabanasꞌaa heen nꞌaa ta maboor hã, ta moo hã radadäk hyb nꞌaa, ta ti hedoo do Pꞌop Hagä Do rejãã da sa hã takꞌëp takawajããn doo gó. Takꞌëp sa hã tarejãã do rahoop da. Dooh da Pꞌop Hagä Do tꞌyyd mehĩĩn bä sa hã.Panyyg ky nꞌaa gó tabehꞌũũm ta ti ky nꞌaa Gereg kyy me. Hahỹỹ da takerii wät: “Takꞌëp mahỹỹnh doo, ta hood gó tagedu däk do tanꞌoo bä reëëk. Takꞌëp mahỹỹnh do tii. Dooh takamekuuj bä tanahejoonh hyb nꞌaa. Pꞌop Hagä Do kawajããn tii.” Ta ti hedoo do rahoop da pä hadoo sawꞌaak do hahõng do takꞌëp mahỹỹnh doo. Ããs Pꞌop Hagä Do wë kasëëw bong do sa matym gó, Bꞌéé Tꞌaah matym gó na-ããj hẽ rahoop da tii."
66,14,12,"Ta ti hana nä do hyb nꞌaa, tawꞌããts hẽ hꞌyyb jawyk doo gó rababoo hadꞌyyt hẽ Pꞌop Hagä Do karapee tsyt hẽ ta wë kasëëw bong doo, tamejũũ do ky dahꞌeeh doo, Jesus hã hꞌyy ganajëng doo."
66,14,13,"Tii bä ỹ maa napäh kyyh hỹ pong jé hana do hã ỹ ky hadoo doo. Hahỹỹ da ta kyyh: “Merii hahỹỹ da: Ky nꞌaa kedëng da hỹ jawén dejëp doo, hꞌyy ganajëng doo me Jesus, Takꞌëp Hyb Nꞌaa Jawyk Do hã hꞌyy kata däk doo”, näng.“Te hub né hẽ tii”, näng Pꞌop Hagä Do Sahee. “Ta ti hedoo do rakamehꞌããk da hejoonh do rahoop do mahä̃nh. Hỹ pong jé ragadoo né da baad hadoo do ramoo bok do säm”, näng Pꞌop Hagä Do Sahee."
66,14,14,"Badäk hahỹỹ bä habong do ta hã hꞌyy kanaꞌeeh do Jesus rejãã do ky nꞌaa hahỹỹhTii bä ỹ hegãã wät, wë puh hawak do ỹ hapäh pój ỹỹ jé. Wë puh pong jó ti asooh ajꞌyy hadoo doo. Kꞌããts tëg gabarëëh do ta soog ta nuu gó hasooh doo. Ta moo gó tatón joom ji nu gekãã do nahëë takꞌëp hehãm doo."
66,14,15,"Tii bä ããs see bana kän. Pꞌop Hagä Do tób nꞌaa, hỹ pong jé hasooh doo bä naa tabanyyh. Takꞌëp hadoo doo me ta kyyh taky hadoo wë puh pong jó hasooh do hã. Hahỹỹ da ta kyyh: “Mata däg badäk hahỹỹ hã habong doo, raky nꞌaa kety hõm hyb nꞌaa, joom ta nahëë me ji gekãã doo da, ji bataa doo da. Kaja däk nesaa do hã raky nꞌaa kety hõm do hyb nꞌaa, joom ahõõ däk do ji ata hõm do kajaa doo da”, näng ããs kyyh wë puh pong jó hasooh do hã."
66,14,16,"Tii bä kä, ta nahëë me wë puh pong jó hasooh do tanu gakꞌãã hõm hadoo badäk hahỹỹ hã habong doo. Sahõnh hẽ tabata hõm."
66,14,17,"Tii bä Pꞌop Hagä Do tób nꞌaa, hỹ pong jé hasooh doo bä naa tabanä kän ããs seeh. Ti na-ããj hẽ tatón joom nahëë takꞌëp hehãm doo. Uwa ag ji gamakãã do nahëë tii."
66,14,18,"Tii bä ããs seeh, tëëg hõõ hagã nꞌaa, buu benyym do Pꞌop Hagä Do hã rama ejuu do tyng bahäng bä naa tabana kän. Takꞌëp ta kyyh ããs joom nahëë hehãm do hatón do hã tamaherꞌoot bä. Hahỹỹ da taky hadoo ta hã: “Mado däg joom nahëëh, mata däg badäk hahỹỹ bä joom uwa ta tyd hã padëëk doo. Wahꞌëë padäg kä ta ag.” Tii bä ããs gakꞌãã hõm kän uwa ag badäk hahỹỹ bä hanäng doo. Tata hõm ta ag, tadewäts hõm kän ji gatsi do hood gó. Takawajããn doo gó takꞌëp da Pꞌop Hagä Do rejãã da badäk hahỹỹ bä ta hã hꞌyy kanaꞌeeh do tahanäng pé tii."
66,14,20,"Tii bä sa tsyym me ragetsii kän uwa ag, ji getsi do hood panang wꞌoo hã hasooh doo gó. Majyyw ganyyh tagetsi do hood gó naa. Maee däk majyyw ganyyh doo. Kawaaro ewõd nꞌaa hã takajäk, pꞌop péj takajäk. Dawëë né hẽ takajäk, 300 kirõõm tahyb nꞌaa péh."
66,15,1,"Setsi ããs setsi tagadëëg ub nesaa do manꞌaa do ky nꞌaa hahỹỹhTii bä kä, takꞌëp meuj nꞌaa näng do heen nꞌaa see ỹ hapäh hỹ pong jé. Setsi ããs ỹ hapäh, tagadëëg ub setsi nesaa do manꞌaa doo. Tagadëëg ub tawén hadoo, ta ti tabës bä, gawatsig hõm do hyb nꞌaa Pꞌop Hagä Do kawajããn doo."
66,15,2,"Tii bä akajar paras-ko sꞌëëb hadoo, tëëg hõõ hadoo doo me kamekuuj däk do ỹ hapäh. Ta ti akajar hadoo do jó ỹ hapäh sahõnh hẽ jꞌaa ketsꞌëë doo, tabanasꞌaa akajar see me naa hanyyh do paa hã, kabarii ta heen nꞌaa hã na-ããj hẽ jꞌaa ketsꞌëë doo, ta häd numero nꞌaa ganadꞌoo do paah. Sa moo gó rapatsëë retẽn do nahëëh, sa hã Pꞌop Hagä Do anꞌoo däk doo."
66,15,3,"Tii bä rejäm kän Mosees, Pꞌop Hagä Do karom paa ejäm wät do paah. Rejäm na-ããj hẽ Bꞌéé Tꞌaah hꞌyyb nꞌaa jawꞌyyk do jäm nꞌaa. Hahỹỹ da sa kyyh rejäm doo:“Takꞌëp meuj nꞌaa näng do sahõnh hẽ mamoo wät dooTakꞌëp Hyb Nꞌaa Jawyk Doo, Pꞌop Hagä Do Sahõnh Hẽ Hajꞌap Doo.Baad hadꞌop, hehꞌäät, sahõnh hẽ mamoo wät doo,õm, sahõnh hẽ hadꞌyyt bagꞌããs doo."
66,15,4,
66,15,5,"Ta ti jawén ỹ hegãã wät, tii bä ỹ hapäh tanoo kasëëts hõm Pꞌop Hagä Do tób nꞌaa hỹ pong jé hanäng doo, Pꞌop Hagä Do ky nꞌaa jawꞌyyk do hood tób nꞌaa."
66,15,6,"Pꞌop Hagä Do tób nꞌaa gó naa rabanä kän setsi ããs, setsi baad nadoo do badäk hahỹỹ bä habong do rahoop do manꞌaa doo. Pããn papuuj rino häd näng do sꞌëëb hawak do gabarëëh do sa saroor. Sa hꞌyyb mawyd kꞌããts tëg gabarëëh do sꞌëëb."
66,15,7,"Tii bä, ji meheet pé kabajꞌaa do see anꞌoo däk sa hã setsi ta hood kꞌããts tëg gabarëëh do sꞌëëb. Ta hood gó tagedu däk Pꞌop Hagä Do hawäd hadꞌyyt do kawajããn do metëë nꞌaa, badäk hahỹỹ bä habong do sa jó rahahꞌook hadoo hyb nꞌaa."
66,15,8,"Tii bä kä, ta tsyg Pꞌop Hagä Do bag takꞌëp gabarëëh doo gó hana doo, ta hejój gó naa hana doo, jé padꞌyyt däg Pꞌop Hagä Do tób nꞌaa gó. Dooh hajaa pé Pꞌop Hagä Do tób nꞌaa gó hajëë suun péh, ta ti setsi baad nadoo do badäk hahỹỹ bä habong do rahoop do manꞌaa do kajaa bä kä."
66,16,1,"Setsi ta hood Pꞌop Hagä Do kawajããn do metëë nꞌaa ky nꞌaa hahỹỹhTii bä, ỹ maa napäh kyyh takꞌëp hadoo do Pꞌop Hagä Do tób nꞌaa bä naa hana doo. Hahỹỹ da taky hadoo setsi hedoo do ããs sa hã: “Bë ahõm, bë ahoog hyy badäk hahỹỹ hẽnh setsi hedoo do ta hood gó hanäng doo, Pꞌop Hagä Do kawajããn do metëë nꞌaa”, näng ta kyyh."
66,16,2,"Tii bä pooj jé hadoo do ããs ahoog kän ta hood gó hanäng do hëëj jó. Tii bä, sahõnh hẽ tabanasꞌaa akajar me naa hanyyh do paa heen nꞌaa sa maboor hã, sa moo hã gado däk do hã, sahõnh hẽ kabarii ta heen nꞌaa hyb nꞌaa jewꞌyyk do hã na-ããj hẽ genyyh sa rog manahuuh doo, nesaa doo, datés doo."
66,16,3,"Tii bä ããs see akajar me tahoog kän ta hood gó hanäng doo. Majyyw hado däk sahõnh hẽ naëng, kamag majyyw hadoo. Sahõnh hẽ akajar me habong do hedëp do paa dejëb kän."
66,16,4,"Ããs see ahoog kän ta hood gó hanäng do sahõnh hẽ tamii me, naëng kꞌããts gó ganyyh doo me na-ããj hẽ. Majyyw hado däk sahõnh hẽ naëng."
66,16,5,"Tii bä ỹ maa napäh ããs naëng hagã nꞌaa, hahỹỹ da Pꞌop Hagä Do hã herꞌoot doo:"
66,16,7,"Tii bä ỹ maa napäh kyyh Pꞌop Hagä Do rama ejuu do tyng nꞌaa hã naa ããs herꞌoot do ky gadoo doo. Hahỹỹ da ti kyyh Pꞌop Hagä Do hã:“Ỹỹ, te hub né hẽ Takꞌëp Hyb Nꞌaa Jawyk Doo,"
66,16,8,"Tii bä ããs see papỹỹj hã kä tahoog kän ta hood gó hanäng doo. Tii bä kä, papỹỹj hã takanꞌoo däk badäk hahỹỹ bä habong do tarejãã hyb nꞌaa takꞌëp baju doo me. Tii bä byyh hetä padëëk takꞌëp baju do hajꞌaa. Ti hyb nꞌaa Pꞌop Hagä Doo, sahõnh hẽ rahoop do mo hajꞌaa näng do raky nꞌaa wasꞌee kän. Takꞌëp rahob né paawä, dooh ratꞌyyd kamehĩĩn bä, dooh reréd bä nesaa doo. Dooh rakarẽn bä Pꞌop Hagä Do rahyb nꞌaa jewyyg bä."
66,16,10,"Tii bä ããs see ahoog kän ta hood gó hanäng do tabanasꞌaa akajar me naa hanyyh do paa bagã tyng nꞌaa jó. Takꞌëp tabadagyb däk jé padꞌyyt hẽ tabanasꞌaa bagꞌããs doo bä. Badäk hahỹỹ bä habong do nagꞌaad kegës, takꞌëp datés do rahoop do hyb nꞌaa. Pꞌop Hagä Do hỹ pong jé bagꞌããs do raky nꞌaa wasꞌee kän takꞌëp datés do hyb nꞌaa, sa rog hyb nꞌaa na-ããj hẽ. Rahob né paawä, dooh ratꞌyyd kamehĩĩn bä baad nadoo do ramoo bok do hã. Dooh reréd bä baad nadoo doo."
66,16,12,"Tii bä ji ma poo oow see pé ããs kä ahoog kän ta hood gó hanäng do tamii maeh do Éw-Parat häd näng doo me. Tamii Éw-Parat mawooj däk, sa wahë nꞌaa papỹỹj hana hẽnh naa hena do sa warahén sii hẽ mawooj däk doo me rabatsëg hõm hyb nꞌaa kanebꞌooh doo hẽnh."
66,16,13,"Tii bä ỹ hapäh tamawoob hẽ karapꞌaar hꞌyyb nesaa doo. Tabanasꞌaa dõm näng do noo gó naa ta see ganyyh, tabanasꞌaa akajar me naa hanyyh do paa noo gó naa ta see ganyyh, sa ky nꞌaa rod noo kanesa do noo gó naa ta see ganyyh.Tabanasꞌaa kꞌããts gó naa hanyyh do né tii. 13.11 hã takerii däk ta ky nꞌaa. Majꞌee hedoo karapꞌaar hꞌyyb nesaa doo."
66,16,15,Hahỹỹ da Jesus kyyh:
66,16,16,Tii bä tamawoob hẽ hadoo do karapꞌaar hꞌyyb nesaa do ranꞌoo bä hëëj sa wahë nꞌaa rakataa hyb nꞌaa Eberew kyy me Ar-Magedõn ramaneëënh doo bä.
66,16,17,"Tii bä setsi däg do ããs kä ahoog hyy kän ta hood gó hanäng do wë hã. Tii bä ỹ maa napäh kyyh takꞌëp hadoo doo, maa eh do Pꞌop Hagä Do tób nꞌaa hỹ pong jé hasooh doo bä naa, Pꞌop Hagä Do bagꞌããs do tyng nꞌaa bä naa. Hahỹỹ da ta kyyh: “Gawatsig hõm kän sahõnh hẽ!”, näng."
66,16,18,"Tii bä kä, takꞌëp tabawyb kän, takꞌëp tadarung, etꞌoom. Takꞌëp né hẽ kꞌããts katajus kän, kꞌããts ganabëëh. Badäk hahỹỹ bä ajyy radu doo noo gó naa rababok doo, dooh noo gó ta ti hedoo pé takꞌëp kꞌããts katajuus do bawät. Takꞌëp né hẽ badäk hahỹ hëëj hã katajuus jé padꞌyyt hẽ."
66,16,19,"Kꞌããts nanäng panang takꞌëp ky nꞌaa etsëëh do yt hẽ hanäng do ganabëëh takꞌëp katajuus do hajꞌaa. Ganabëëh do hajꞌaa ketyn padäg kän panang paa tanꞌoo bä. Tamawoob däg panang tahajꞌaa ketyn bong doo. Sahõnh hẽ badäk hahỹỹ bä hanäng do sa panang bä hanäng do tób kagꞌëëd bëëh katajuus do hajꞌaa. Dooh Pꞌop Hagä Do mabaan bä nesaa do panang ky nꞌaa etsëëh do Babirõn häd näng do babuuj ramoo bok do paah. Pꞌop Hagä Do mejũũ rabeëëk hyb nꞌaa ta hood gó hanäng do mahỹỹnh doo, tanꞌoo däk takꞌëp rabahoop takawajããn doo gó sa hã tarejãã doo, tahanäng pé tii."
66,16,20,"Sahõnh hẽ tsyt dëëg akajar me hanäng doo, sahõnh hẽ waëë na-ããj hẽ bedo bong."
66,16,21,Naëng takꞌëp dagäp do pä hado däk do kajäg hyy kän badäk hahỹỹ bä habong do sa jó. 40 kiw bahä̃nh pä hadoo kejäk doo. Tii bä Pꞌop Hagä Do raky nꞌaa wasꞌee kän takꞌëp rabahoop pä hadoo kajäk do anꞌoo bä do hyb nꞌaa.
66,17,1,"Ỹỹnh ky nꞌaa tabanasꞌaa ky nꞌaa daheeh hahỹỹhTii bä setsi hedoo do ããs, ta hood sa moo gó patsëë do paa sa see ana kän wë ỹỹ, tii bꞌ taky hadoo hã ỹỹ: “Bꞌëëp, ỹ metëëh da a hã nyy da Pꞌop Hagä Do rejãã da ỹỹnh hajõk do sii heỹỹh do yb, hajõng tamii takëën hã hasooh doo.Panang Babirõn ramaneëënh do ky nꞌaa ti ỹỹnh hajõk do sii heỹỹh do Jowãw hapäh doo. Panang babuuj Pꞌop Hagä Do makꞌyys doo, ta see hedoo do hyb nꞌaa jewꞌyyk do ky nꞌaa tii. Hajõng do tamii, hajõng badäk hahỹ hëëj babuuj, panang buuj ky sꞌũũt doo."
66,17,3,"Tii bä sꞌëëh hadoo ỹ hapäh Pꞌop Hagä Do Sahee anꞌoo bä. Säh ỹ hadoo doo gó ããs ỹ tamahũũm kän tabanawäng hẽnh. Ta tii bä ỹ hapäh ỹỹnh tabanasꞌaa hãd hahiin pé do jó hasooh doo. Tabanasꞌaa hã takerii däk séd dó ta häd wób Pꞌop Hagä Do hꞌyyb rejãã doo. Setsi tabanasꞌaa nuuh. Ji moo sahõnh hẽ ta sꞌããn. Jabaruut péh, hãd hahiin pé ta mahang ỹỹnh saroor. Kꞌããts tëg gabarëëh do sꞌëëb, pä gabarëëh do ky nꞌaa gebah doo, nu gabarëëh do perora häd näng do na-ããj hẽ ta hetsó tapadedëëk doo. Ji eëëk do hood nꞌaa kꞌããts tëg gabarëëh do sꞌëëb ta moo gó. Séd dó nesaa péh, hesus hadoo do ta gó ta wób sii tabaheꞌỹỹh do hyb nꞌaa."
66,17,5,"Hahỹỹ da takerii däk ta maboor hã: “Babirõn, panang takꞌëp ky nꞌaa etsëëh do ỹỹh. Ỹỹj hajõk do sii heꞌỹỹh do sa ỹỹn. Sahõnh hẽ takꞌëp nesaa do badäk hahỹỹ bä hanäng do du nꞌaa doo.” Tii dꞌ né takerii däk ta maboor hã, tahanäng pé baad ji nahapäh doo."
66,17,6,"Aoom ỹỹnh hadoo doo. Tawén oom, Pꞌop Hagä Do karapee tsyt hẽ ta wë kasëëw bong do sa majyyw, Jesus ky nꞌaa nerét do sa majyyw tadejꞌëëp do teëg wät do hyb nꞌaa.Takꞌëp ỹ hyb nꞌaa meuuj wät ỹỹnh hadoo do ỹ bahapäh bä."
66,17,7,"Tii bä ããs ky hadoo hã ỹỹ: “Hëd nꞌaa mahyb nꞌaa meuunh? Õm ỹ maherꞌoot da ỹỹnh ky nꞌaa, nyy dꞌ tahanäng péh. Õm ỹ maherꞌoot da na-ããj hẽ tabanasꞌaa setsi nuu näng doo, ji moo sahõnh hẽ sꞌããn näng do ỹỹnh jó jasooh do ky nꞌaa, nyy dꞌ tahanäng péh."
66,17,8,"Tabanasꞌaa mahapäh doo, pooj jé tabawäd wät paah. Da hẽ dooh tawäd bä. Ti hadoo né hẽ takꞌëp tꞌõp gadarong doo gó naa, tabanesaa hẽnh naa taganyyh da tagawatsig hõm hyb nꞌaa kä. Badäk hahỹỹ bä habong doo, sa häd badäk hahỹ kapahuuj däk noo gó naa kanerih do edëb hadꞌyyt do gadoo do heen nꞌaa hã, rahyb nꞌaa meuunh da tabanasꞌaa rabahapäh bä. Pooj jé tabawäd wät paah, da hẽ dooh tawäd bä. Ti awät né da hỹ jawén pꞌaa hẽnh kä”, näng ããs kyyh."
66,17,9,"Ti taky hadoo ẽnh: “Tawꞌããts hẽ takꞌëp ji hꞌyy ganäng ta tii hã, ji bahapäh hyb nꞌaa nyy dꞌ tahanäng péh. Setsi hedoo do ta nuuh, setsi waëë ỹỹnh jó jasooh doo.Ta wób sa hã, setsi bagã nꞌaa hajõng häj nꞌaa bagꞌããs do ta tisetsi waëë. Ta wób sa hã Roma panang ky nꞌaa tii, setsi waëë hãd tũũ nu däk do jó Roma panang katamaa däk do hyb nꞌaa. Ta wób sa hã Jerusarẽnh ky nꞌaa. Setsi ta nuuh, setsi bagã nꞌaa heen nꞌaa na-ããj hẽ."
66,17,10,"Setsi hedoo do paa kä, ji moo séd me dooh booh. Setsi hedoo do sa see tabagꞌããs da hẽ. Ta seeh, tagadëëg ub hadoo doo, dooh tana nä bä. Takajaa bä kä, tabagꞌããs da kanahën dꞌos hẽ ub."
66,17,11,"Tabanasꞌaa pooj jé hawät do paah, da hẽ nawät nä doo, oito hado däk do bagã nꞌaa da tii, tꞌõp gadarong doo gó naa tabanyyh bä kä. Setsi bagꞌããs do hadoo pé tii. Tagadëëg ub da Pꞌop Hagä Do gawatsꞌiik da tii”, näng ta kyyh."
66,17,12,"Tii bä ahõm nä ta kyyh: “Ji moo sahõnh hẽ hedoo do ta sꞌããn mahapäh doo, ji moo sahõnh hẽ häj nꞌaa wahë nꞌaa. Dooh radu do nä bä rabagꞌããs doo. Ti hadoo né hẽ, kanahën dꞌos hẽ ub rabagꞌããs da tabanasꞌaa sii."
66,17,13,"Séd rahꞌyyb hedoo da ji moo sahõnh hẽ hedoo doo. Ragadoo da tabanasꞌaa sa wahë nꞌaa tabahadoo hyb nꞌaa. Sa hejój, rahyb nꞌaa jewꞌyyk do ranoo da tabanasꞌaa hã."
66,17,14,"Bꞌéé Tꞌaah wë da rakamajꞌĩĩ. Tii dꞌ né paawä rabadꞌoo da, Bꞌéé Tꞌaah jꞌaa etꞌëëk da sa hã, sa wahë nꞌaa hehꞌäät doo, hyb nꞌaa jewyk do sa wahë nꞌaa Bꞌéé Tꞌaah tabahadoo do hyb nꞌaa. Ta sii hadꞌyyt hẽ da rababok ta wë tanaëëj bong doo, ta wë tatsyyd bong doo, ta hã hꞌyy kanerét doo”, näng mä ããs kyyh."
66,17,15,"Tii bä ããs ky hadoo ẽnh hã ỹỹ: “Hajõng tamii mahapäh do ta takëën hã ỹỹnh hajõk do sii heỹỹh do hasooh doo, hajõk do badäk hahỹỹ hã habong do tii. Sahõnh hẽ häj nꞌaa buuj, sahõnh hẽ sa kyyh herꞌoot do tii."
66,17,16,"Takꞌëp da tabanasꞌaa, ji moo sahõnh hẽ hedoo do ta sꞌããn, ji moo sahõnh hẽ hëëj sa wahë nꞌaa, rakawajããn da ỹỹnh hajõk do sii heỹỹh do wë. Ramakyys da. Rado hõm da sahõnh hẽ ta wë hanäng doo. Rakabo nyyh da ta saroor, ta si nꞌaa hẽ tabawät hyb nꞌaa. Rawëh da ta dab, raju jëng da tëëg hõõ me. Tii dꞌ rawén dꞌoo da Pꞌop Hagä Do anꞌoo däk do hyb nꞌaa sa hꞌyyb gó, takarẽn do ramoo bok hyb nꞌaa. Ti hyb nꞌaa né hẽ séd rahꞌyyb hedo padëëk, sa hejój, rahyb nꞌaa jewꞌyyk do rawén noo tabanasꞌaa hã. Tii dꞌ rabadꞌoo da Pꞌop Hagä Do ky däng do paa takaja däk bä kä. Ỹỹnh panꞌaa paa mahapäh doo, panang ky nꞌaa etsëëh do tii, badäk hahỹỹ bä hanäng do hëëj wahë nꞌaa hã mejũũ doo”, näng ããs kyyh."
66,18,1,Panang Babirõn häd näng do gawatsig hõm do ky nꞌaa hahỹỹhTa ti jawén ỹ hapäh ããs see hỹ pong jé naa hahyng doo. Takꞌëp tahyb nꞌaa jawyk. Takꞌëp tagabarëëh do hyb nꞌaa badäk hahỹỹ bä hawꞌããts hẽ ta bag däk.
66,18,2,Takꞌëp hadoo doo me taky hadoo:
66,18,4,"Tii bä ỹ maa napäh kyyh see hỹ pong jé hana do hahỹỹ da ky hadoo doo:“Karapé haa, bë beréd däg ta ti panang.Bë beréd däg, nesaa do ramoo bok do sa hꞌyyb hataa bë nahadoo hyb nꞌaa,sa hã ỹ rejãã do mahä̃nh bë kedëëb bong hyb nꞌaa."
66,18,5,"Takꞌëp tabahajõõ däk nesaa do ramoo bok doo.Pꞌop ji atꞌëëg sëëk do hadoo, wë hã kaja däk do hadoo tii.Dooh Pꞌop Hagä Do mabaan bä nesaa do ramoo bok doo."
66,18,6,"Baad nadoo do ta wób hã ramoo bok do bëDooh baad ji hapëë bä jaa hã ta ti takamejũũ. Ããs panang rejãã do hã apäh takamejũũ. Ji moo sahõnh hẽ häj nꞌaa wahë nꞌaa sa ky  hã takerii däk do hã apäh takamejũũ na-ããj hẽ. moo boo Babirõn panang buuj hã.Nesaa do panang buuj ramoo bok do bahä̃nh da bë anꞌoo bä ta hã baad nadoo doo.Takꞌëp bë mekuuj reëëk do panꞌaa, panang buuj ta wób sa hã ranꞌoo däk do bahä̃nh."
66,18,7,"Sa hã hẽ rahꞌyy kasabꞌee do paa pénh,sa hã hẽ hajõng dajẽẽr rahꞌëënh do paa pénhbë anꞌoo bä kä rahoop hyb nꞌaa, rahꞌyy katón hyb nꞌaa.Hahỹỹ da hꞌyy kasabꞌee doo gó Babirõn panang buuj raky hadoo sa hꞌyyb gó:‘Sa wahë nꞌaa ỹỹnh bagꞌããs do tyng nꞌaa jó hasooh do ër panang.Ỹỹnh patug tamaa wät do nado ër panang. Dooh ër hꞌyy ketón da’, näng panang buuj sa kyyh."
66,18,8,
66,18,9,"Badäk hahỹỹ bä häj nꞌaa sa wahë nꞌaa ta sii rabaheꞌỹỹh do hadoo do paah, ta sii hajõng dajẽẽr rahꞌyy karẽn do jawén rahꞌëënh do paa aꞌoot da panang haooj jëng do tsyg rabahapäh bä. Aꞌoot da, rahꞌyy ketón da ta hyb nꞌaa."
66,18,10,"Dawë hã rababë hõm da, panang buuj rahoop do rajeỹỹm do hyb nꞌaa rahob bä. Hahỹỹ da sa kyyh:"
66,18,11,"Ajyy hesꞌëëm do aꞌoot da, rahꞌyy ketón da panang hyb nꞌaa, dooh hetsꞌẽẽ wät pé do hyb nꞌaa sa wakꞌããb marakate yb gó ramenaa doo. Dooh hetsꞌẽẽ wät pé kꞌããts tëg gabarëëh doo, kꞌããts tëg hawak doo, gabarëëh do perora häd näng doo. Dooh hetsꞌẽẽ wät pé rino häd näng do sꞌëëb pããn takꞌëp baad hadoo doo, pããn jabaruut péh, pããn hãd hahiin doo, pããn sawasaab is do seda häd näng do sꞌëëb, sahõnh hẽ hedoo pé bꞌaa buu benyym doo, sahõnh hẽ hedoo pé ta hood erepããtMäs kyy meelefante. tëg sꞌëëb ramoo bok doo, bꞌaa ky nꞌaa gebah do sꞌëëb, kꞌããts tëg hahiin do sꞌëëb, sapaar sꞌëëb, pä mar-more häd näng do sꞌëëb na-ããj hẽ."
66,18,13,"Dooh hetsꞌẽẽ wät pé sa hã bꞌaa kanera häd näng do syyj, ji waa ty gamabuuj, buu benyym do ji hawuuk doo, buu benyym do in-sijẽẽn häd näng doo, bꞌaa täg buu benyym do sꞌëëb miir häd näng doo, buu benyym do see pé na-ããj hẽ. Dooh hetsꞌẽẽ wät pé sa hã uwa sꞌëëb mahỹỹnh doo, joom ag oriib syyj, tiriig ag, tiriig sꞌëëb, booj yb, bꞌéé, kawaaro, ta hood kawaaro takyyk doo. Dooh na-ããj hẽ hetsꞌẽẽ wät pé ajyy ỹỹj sa karom panꞌaa, ajyy kanebꞌooh noo gó rameso padëëk do na-ããj hẽ sa karom panꞌaa."
66,18,14,Tii bä hahỹỹ da da sa kyyh panang hã:
66,18,15,"Ajyy wekãp do ta ti hedoo do panang babuuj hã hesꞌëëm do paah, takꞌëp ma enä padëëk doo, dawë hã rababë hõm da, panang buuj rahoop do takꞌëp rajeỹỹm do hyb nꞌaa rahob bä. Aꞌoot da, hꞌyy ketꞌoon da."
66,18,16,"Hahỹỹ da da sa kyyh:“Baad nado né hẽ a wë kajaa do panang ky nꞌaa etsëëh doo.Pããn, rino häd näng do sꞌëëb takꞌëp baad hadoo doo,pããn jabaruut péh, hãd hahiin pé panang babuuj rapadedëëk do paah.Kꞌããts tëg gabarëëh doo, pä gabarëëh do ky nꞌaa gebah doo,gabarëëh do perora häd näng do na-ããj hẽ sa hetsó paah."
66,18,17,"Dawë hã rababë hõm da marakate yb gó moo bok do sa wahë nꞌaa, ta gó habok doo, marakate yb gó moo bok doo, marakate yb gó menꞌaa do paa hã ta säm gadꞌoo doo. Hahỹỹ da da sa kyyh panang haooj jëng do tsyg rabahapäh bä: “Dooh hahỹ hadoo pé panang takꞌëp ky nꞌaa etsëëh pé”, näk da."
66,18,19,Kꞌããts ooj rehaa da sa nuu hã.
66,18,20,"Tawꞌããts hẽ bëë kä, hỹ pong jé habong do bë hꞌyy gadejah. Bëëh, tsyt hẽ Pꞌop Hagä Do wë kasëëw bong doo, 12 hedoo do Jesus mejũũ doo, Jesus ky nꞌaa rod hedoo do na-ããj hẽ, tawꞌããts hẽ bë hꞌyy gadejah, nesaa do hã Pꞌop Hagä Do ky nꞌaa ety däk do hyb nꞌaa panang buuj, nesaa do bë hã ramoo bok do paa hyb nꞌaa."
66,18,21,"Tii bä ããs takꞌëp kabajꞌaa do see tado däk pä takꞌëp haeh doo, ti tadawäts kän tame akajar me. Pä tadawëës bä taky hadoo:"
66,18,22,"Tii bä panang gawatsig hõm do hã ããs ky hadoo:“Hỹ jawén dooh ji maa napäh pé a mahang retẽn do nahëëh,ji gamehỹỹh do nahëëh,jäm hejäm do sa kyyh.Hỹ jawén dooh ji awyyd wät pé da a mahang ramoo bok do hã moo bok doo.Hỹ jawén dooh kawyyd wät pé a mahang tiriig ag kamawõõs doo,tiriig sꞌëëb moo bok doo. Hỹ jawén dooh ragataas pé ta bag hahỹ panang bä.Hỹ jawén dooh ji maa napëë wäd bä ajꞌyy katëë do panꞌaa,ỹỹnh katëë do panꞌaa sa kyyh a mahang.Tii dꞌ tawén hadoo, ky nꞌaa etsꞌëëh do hyb nꞌaa paah,hyb nꞌaa jewyk do hyb nꞌaa paa badäk hahỹỹ bä a panang bä hesꞌëëm do paah.Ramehëm doo me a babuuj rawedii,ta sꞌee hẽnh rahꞌyyb mahũũm do hyb nꞌaa sahõnh hẽ badäk hahỹ hëëj babuuj. Babirõn panang bä radejꞌëëp paa Pꞌop Hagä Do ky nꞌaa rod,Pꞌop Hagä Do wë kasëëw bong do na-ããj hẽ.Babirõn panang hyb nꞌaa badäk hahỹ hawꞌããts hẽ radejꞌëëp paa sa da hadoo doo.Ti hyb nꞌaa Pꞌop Hagä Do wén gawatsꞌiik ta tii”, näng mä ããs kyyh."
66,19,1,“Ër jꞌaa etsë Pꞌop Hagä Doo!Ti né hẽ ti ji hedꞌëëp doo.Tawꞌããts hẽ Pꞌop Hagä Do ër hꞌyy kahaꞌeeh do takabajꞌaa.Tawꞌããts hẽ sahõnh hẽ tabagꞌããs.
66,19,2,
66,19,3,Tii bä pꞌaa hẽnh raky hadoo:
66,19,4,"Tii bä 24 wahë nꞌaa hedoo doo, ji meheet pé kabajꞌaa do na-ããj hẽ rabehyy bꞌëëh Pꞌop Hagä Do pooj jé, tabagꞌããs do tyng nꞌaa jó hasooh doo. Tii bꞌ rajꞌaa etsë ta hã. Hahỹỹ da sa kyyh: “Ỹỹ, tii dꞌ né hẽ. Tawꞌããts hẽ hajõk do raherꞌoot doo. Pꞌop Hagä Do ër jꞌaa etsë!”, näk sa kyyh."
66,19,5,"Tii bä, Pꞌop Hagä Do bagꞌããs do tyng nꞌaa bä naa rë tanyy ky hadoo:"
66,19,6,"Tii bä ỹ maa napäh takꞌëp kanekan do sa kyyh. Gawakaa pꞌop hana do ky hadoo sa kyyh, etꞌoom do ky hadoo. Hahỹỹ da sa kyyh:“Pꞌop Hagä Do Sahõnh Hẽ Hajꞌap Doo,Takꞌëp Hyb Nꞌaa Jawyk Do ër hꞌyy kahaꞌeeh do sahõnh hã tabagꞌããs.Ti hyb nꞌaa ër jꞌaa etsë ta hã!"
66,19,7,
66,19,9,"Tii bä ããs ky hadoo hã ỹỹ: “Merii hahỹỹh, ‘Ky nꞌaa kedëng da Bꞌéé Tꞌaah katëë do jäm nꞌaa hẽnh katsyyd bong doo.’ ” Tii bꞌ ããs ky hadoo nä: “Ti né hẽ Pꞌop Hagä Do kyyh hehꞌäät doo”, näng ããs kyyh."
66,19,10,"Tũũ ỹ badëë jat tii bä ããs tsyym pa, ta hã ỹ jꞌaa etsë hyb nꞌaa paawä. Tii bꞌ taky hadoo hã ỹỹ: “Dooh. Tii dꞌ madoo manäh. Pꞌop Hagä Do karom né ỹỹh, ta karom mabahadoo doo da né hẽ, a wakããn hedoo do Jesus metëëh do hã hꞌyy kanerét do ta karom rabahadoo doo da na-ããj hẽ. Tawꞌããts hẽ Pꞌop Hagä Do ti majꞌaa etsëë. Pꞌop Hagä Do karom ỹỹh bë nemuun ỹ wén näng, jããm hẽ Jesus metëëh do tii, ër ta ky nꞌaa rod hedoo doo, ta wób hã maherꞌoot doo”, näng ããs kyyh."
66,19,11,"Kawaaro hawak do jó hasooh do ky nꞌaa hahỹỹhTii bä ỹ hapäh hỹ pong jé noo kasëëts hõm doo. Pój ỹỹ jé ỹ hapäh kawaaro hawak doo. Taherꞌoot Do Ji Ky Daheeh Doo, Hehꞌäät Do na-ããj hẽ ta jó hasooh do häd. Baad ub taky nꞌaa etyy taky nꞌaa etyy doo. Dooh tesõõts hõm bä. Baad ub ti ta majĩĩ wë takamajꞌĩĩ doo, dooh daap hẽ sa wë takamajẽ bä. Gabarëëh ta matym, tëëg hõõ hadoo. Hajõng ta nuu hã hatoonh do ta soog, tabagꞌããs do heen nꞌaa. Ta hã takerii däk ta häd. Dooh hapäh pé ta ti ta häd. Jããm hẽ ta daaj hẽ tabahapäh. Majyyw ta saroor hã. Pꞌop Hagä Do Kyyh ta häd seeh. Hỹ pong jé warahén nꞌaa kawaaro hewak do jatꞌoonh do ta jawén rabana. Pããn rino häd näng do sꞌëëb takꞌëp baad hadoo doo, papuuj, sa saroor. Ta noo gó naa sẽn-jeer hehãm do ganyyh. Ta me tajꞌaa etꞌëëk sahõnh hẽ badäk hahỹỹ bä hanäng do häj nꞌaa babuuj. Takꞌëp tamejũũ da sa hã, dooh tatꞌyyd mehĩĩn da ky nadahꞌeeh doo. Tatu me sapaar sꞌëëb, tabagꞌããs do heen nꞌaa me tabagꞌããs da sa hã. Uwa ag ta hood gó ji getsi doo da ji tsyym me, Pꞌop Hagä Do Sahõnh hẽ Hajꞌap Do takꞌëp takawajããn doo gó kawaaro jó hasooh do rejãã da nesaa do moo bok doo. Ta hatsë hã, ta hã hadäk doo, ta kóm hã na-ããj hẽ takerii däk hahỹ ta häd seeh: “Sa Wahë Nꞌaa Hehꞌäät Doo, Hyb Nꞌaa Jewꞌyyk Do Sa Wahë Nꞌaa.”"
66,19,17," Tii bꞌ ỹ bahapäh ããs see papỹỹj jó hagëët doo. Takꞌëp hadoo doo me ta kyyh tanaëënh sahõnh hẽ tawꞌëëd dab hawëh doo, wë hã habong doo. Hahỹỹ da ta kyyh sa hã: “Bꞌëëp dana bë bawëh hyb nꞌaa bë hã Pꞌop Hagä Do anoo doo. Häj nꞌaa sa wahë nꞌaa sa dab, warahén sa wahë nꞌaa sa dab, karejan do sa dab, kawaaro sa dab, kawaaro jó hatꞌoonh do paa sa dab bë tä da. Sahõnh hẽ badäk hahỹỹ bä habong do sa dab, kariw nꞌaa temah do sa dab, sa karom sa dab, ky nꞌaa etsëëh do sa dab, ky nꞌaa netsꞌäs do sa dab na-ããj hẽ da bë tä”, näng ããs papỹỹj jó hagëët do kyyh tawꞌëëd sa tä hawëh do hã. Series, "
66,19,19,"Tii bä kä, ỹ hapäh tabanasꞌaa akajar me hanyyh do paah, hëëj sa wahë nꞌaa sa warahén sii hẽ séd hã rakata padëëk, kawaaro jó hasooh do wë, ta warahén daheeh sa wë rakanebꞌooh hyb nꞌaa paawä."
66,19,20,"Tii dꞌ rakarẽn né paawä, tabanasꞌaa kamaso däk. Ta ky nꞌaa rod noo kanesa doo, meuj nꞌaa näng do moo wät do paa na-ããj hẽ takamaso däk, tii bä, rabedëp nä bä, karajꞌaa hadoo doo gó, tëëg hõõ gó, sawꞌaak do hahõng doo gó radewäts bëëj kän. Meuj nꞌaa näng doo me ta ky nꞌaa rod noo kanesa do wedii paa tabanasꞌaa heen nꞌaa gadꞌoo doo, kabariih, tabanasꞌaa heen nꞌaa hyb nꞌaa jewꞌyyk doo. Sahõnh hẽ sa kyyh hasꞌũũt do paah, kawaaro jó hasooh do neboh bëëh ta sẽn-jeer me, ta noo gó naa ganyyh doo me. Sahõnh hẽ tawꞌëëd sa dab hawëh do noo nehõj padäg takꞌëp kanekan do hyb nꞌaa sa tä."
66,20,1,Miw hedoo do ta baab ky nꞌaa hahỹỹhTii bꞌ ỹ hapäh ããs see hỹ pong jé naa hahyng doo. Takꞌëp tꞌõp gadarong do tabanesaa do noo tëg ta moo gó. Haak sapuuw hadoo haeh do tatón ta moo gó.
66,20,2," Tii bꞌ tamaso däk tabanasꞌaa dõm näng doo, awꞌyy hadoo do pooj hawät do Dijab ramaneëënh doo, Nesaa Do Yb. Tamawꞌyyd däk haak sapuuw hadoo doo me, tii bꞌ takꞌëp tꞌõp gadarong doo gó tadawäts hyy kän. Miw ta baab tabagëët. Tii bꞌ ããs noo gatsëë däk, tanoo garib däk tꞌõp gadarong do tabanesaa do nooh, badäk hahỹ häj nꞌaa babuuj tawadꞌii mahä̃nh miw hedoo do ta baab noo gó. Miw hedoo do ta baab jawén paa bä, takado nyyh dó da. Series, "
66,20,4,"Tii bä ỹ hapäh rabagꞌããs do tyng nꞌaa. Ta jó rabatꞌoonh tii, sa hã Pꞌop Hagä Do anꞌoo däk do ta wób raky nꞌaa etyy hyb nꞌaa.Tahajaa na-ããj hẽ ji erii bä: “Ta wób rabagꞌããs hyb nꞌaa.” Ỹ hapäh na-ããj hẽ baad hadoo do Jesus metëëh do ranerét do hyb nꞌaa, Pꞌop Hagä Do kyyh ranerét do hyb nꞌaa ranu gehõg bong do sa hꞌyyb tym. Ta ti dooh paa rahyb nꞌaa jewyyg bä tabanasꞌaa. Dooh paa rahyb nꞌaa jewyyg bä kabarii tabanasꞌaa heen nꞌaa. Dooh paa ragado bä tabanasꞌaa heen nꞌaa sa maboor hã, sa moo hã. Ta ti ragenä boo kän, tii bꞌ Kristo sii rabagãã kän miw ta baab noo gó."
66,20,6,"Ky nꞌaa kedëng, tsyt hẽ Pꞌop Hagä Do wë kasëëw bong tii, jããm hẽ pooj jé ji ganyyh do noo gó genꞌyyh doo. Ta ti hedoo doo, dooh da rahob bä banesaa hẽnh, pawóp nuu me däg radejëp do kamaneëënh doo.Tawꞌããts  hã ji nerꞌoot ta ti ky nꞌaa. Pꞌop Hagä Do wë, Kristo wë na-ããj hẽ ramoo bok da, sa hã rahyb nꞌaa jewꞌyyk da. Kristo sii rabagꞌããs da miw ta baab noo gó."
66,20,7,"Miw hedoo do ta baab tabëëj hõm jawén paa bä, Nesaa Do Yb kado nyyh dó tabagëët doo gó naa. Ahõm da tii bä badäk hahỹỹ bä hawꞌããts hẽ, sahõnh hẽ häj nꞌaa babuuj tawedii hyb nꞌaa. Séd hã da rakata padëëk tanꞌoo bä, Gog, Magog ramaneëënh doo,Ta tiGog, Magogramaneëënh doo, Nesaa Do Yb karapee Pꞌop Hagä Do wë hꞌyy kawereem do sa hꞌyyb mahũũm nꞌaa tii, Pꞌop Hagä Do karapee wë kanebꞌooh doo. rakanebꞌooh hyb nꞌaa. Takꞌëp rakanekan da. Kꞌããts tëg akajar nabyy me hanäng do hawób né da."
66,20,9,"Jé padꞌyyt hẽ badäk hahỹỹ bä naa rabena da. Pꞌop Hagä Do karapee panang, panang Pꞌop Hagä Do kamahä̃n do ranu hawꞌõõd däk da, sa wë rakamajꞌĩĩ hyb nꞌaa paawä. Tii bä hỹ pong jé naa tëëg hõõ adëë hyng da sa jó. Sahõnh hẽ ragawatsig hõm da, aooj jëng da."
66,20,10,"Tii bä, Dijab, hëëj babuuj wedii do paah, radawäts tu tame karajꞌaa hadoo doo gó, sawꞌaak doMäs kyy me ta ti sawꞌaak do ramaneëënhenxofre. Takꞌëp mahỹỹnh do ta tsyg ji poo gó tajëë bä. Takꞌëp tabahõng, takꞌëp ta buu banesaa. hahõng doo gó, tabanasꞌaa, ta ky nꞌaa rod noo kanesa do radewäts bëënh do paa me. Ta tii bä rahob hadꞌyyt hẽ. Dooh da tahëëj bä rahoop doo."
66,20,11,"Dejëp do paa Pꞌop Hagä Do ky nꞌaa etyy do ky nꞌaa hahỹỹhTii bä ỹ hapäh tabagꞌããs do tyng nꞌaa haeh doo, hawak doo, ta jó hasooh do na-ããj hẽ. Ta jasooh do matym gó hanäng do paa badäk hahỹỹh, wë na-ããj hẽ bedo bong."
66,20,12,"Tii bä sahõnh hẽ dejëp do paah, ky nꞌaa etsꞌëëh do paah, ky nꞌaa netsꞌäs do paa na-ããj hẽ Pꞌop Hagä Do bagꞌããs do tyng nꞌaa pooj jé rababë kän ỹ hapäh. Tii bä ma kahé bäh hã kasëëts däg kän ta hã ramoo bok do kerih doo. Ma kahé bäh, edëb hadꞌyyt do gadoo do sa häd kerih do heen nꞌaa tagasëëts hõm na-ããj hẽ. Tii bꞌ dejëp do paa Pꞌop Hagä Do ky nꞌaa ety däk. Ma kahé bäh hã takerii däk ramoo bok do paah. Ramoo bok do pénh raky nꞌaa kety däk. Dejëp do paa akajar me pehä̃s do paah, dejëp doo, dejëp do rababong bä habong do na-ããj hẽ Pꞌop Hagä Do ky nꞌaa ety däk. Ramoo bok do pénh né hẽ sahõnh hẽ raky nꞌaa kety däk."
66,20,14,"Tii bä dajëb gawatsig hõm. Ades häd näng doo, dejëp do rababong do gawatsig hõm na-ããj hẽ. Pꞌop Hagä Do dawäts hõm ti ta me, karajꞌaa hadoo doo gó, tëëg hõõ hahõng doo gó. Akajar hahõng doo, pawóp nuu me däg dajëp do tii. Ta tii bä radewäts bëënh sahõnh hẽ sa häd kanerih do edëb hadꞌyyt do gadoo do heen nꞌaa hã."
66,21,1,"Jerusarẽnh papuuj ky nꞌaa hahỹỹhTii bä wë papuuj, hëëj papuuj ỹ bahapëë kän. Badäk hahỹ pooj jé hanäng do paah, wë pooj jé hanäng do paa bedo bong. Dooh boo akajar."
66,21,2,"Tii bä panang Jerusarẽnh papuuj,Pꞌop Hagä Do karapee sa panang tii. tsyt hẽ Pꞌop Hagä Do wë kasëëw däk do ỹ bahapäh hỹ pong jé naa hahyng doo, Pꞌop Hagä Do bawät doo bä naa. Takꞌëp tabanäm, maruus katëë do panꞌaa saroor takꞌëp hanäm do dadäk doo da, ta patug panꞌaa tagadoo hyb nꞌaa hadoo."
66,21,3,"Tii bä Pꞌop Hagä Do bagꞌããs do tyng nꞌaa bä naa rë tanyy ky hadoo: “Hỹỹ kä, ajyy, ỹỹj rababok doo bä Pꞌop Hagä Do panang. Sa mahang Pꞌop Hagä Do bawät da. Ta karapee da tii. Sa sii né da Pꞌop Hagä Do bawät. Ti né hẽ ti rahꞌyy kahaꞌeeh doo."
66,21,4,"Pꞌop Hagä Do awug hõm da sa ty nabëëh. Dooh wäd dajëb. Dooh dajëp do hyb nꞌaa hꞌyy katón wät péh, dooh wäd do hyb nꞌaa dajëb. Dooh ji aód wäd bä. Dooh ji ahob wäd bä. Tii dꞌ tawén hadoo da, badoo wät do hyb nꞌaa pooj jé hanäng doo”, näng Pꞌop Hagä Do bagꞌããs do tyng nꞌaa bä naa ganyyh do kyyh."
66,21,5,"Tii bꞌ tabagã tyng nꞌaa jó hasooh do ky hadoo: “Sahõnh hẽ papuuj däk ỹ anꞌoo bä”, näng. Ti taky hadoo hã ỹỹ: “Merii sahõnh hẽ hahỹ õm ỹ maherꞌood wät doo. Te hub né hẽ hahỹ ỹ herꞌoot doo, tahajaa ji ky dahé bä”, näng."
66,21,6,"Tii bꞌ taky hadoo ẽnh: “Sahõnh hẽ kaja däk. Ỹ né hẽ Aw-Pah, ỹ né hẽ Omekah. Ỹ né hẽ jããm hẽ pooj jé hawät doo, ỹ né hẽ tagadëëg ub hawät doo. Hoo kaanh do hadoo do hã ỹ anoo da tabeëëk hyb nꞌaa naëng ji edëb hadꞌyyt hẽ hanoo doo. Bag hẽnh ỹ banoo da ta tii. Dooh ta säm ỹ gahëën bä."
66,21,7,Jé nesaa do hã jꞌaa ketsë do paa hã ỹ anoo da sahõnh hẽ hahỹ papuuj ỹ pehuuj wät doo. Ỹ da Pꞌop Hagä Do rahꞌyy kahaꞌeeh doo. Karapé haa dꞌ tii.
66,21,8,"Tii dꞌ nado hëp ỹ nꞌaa rahoop do jeꞌỹỹm do hyb nꞌaa ỹ rahyb nꞌaa eréd hõm do sa hã, Jesus hã hꞌyy kanae bong do sa hã, nesaa do sa hꞌyyb gó hanäng do sa hã, sa da hadoo do dahejꞌëëp do sa hã, sa ỹỹm sa patug nadoo do sii heꞌỹỹh do sa hã, mehëm do sa hã, kabarii hã hꞌyy kaꞌeeh do sa hã, daap menꞌyyh do sa hã na-ããj hẽ. Karajꞌaa hadoo doo gó, tëëg hõõ hadoo doo gó, sawꞌaak do hahõng doo gó radewäts bëënh da tii. Pawóp nuu me däg dajëp do tii”, näng hã ỹỹ Pꞌop Hagä Doo."
66,21,9,"Tii bä setsi hedoo do ããs, setsi baad nadoo do badäk hahỹỹ bä habong do ahoop do manꞌaa do paa see ana kän wë ỹỹ, ti hã ỹ taky hadoo: “Bꞌëëp. Maruus hadoo doo, Bꞌéé Tꞌaah ỹỹm panꞌaa hadoo do ỹ metëëh da a hã”, näng ta kyyh."
66,21,10,"Tii bä sꞌëëh hadoo ỹ bahapäh Pꞌop Hagä Do Sahee anꞌoo bä. Säh ỹ hadoo doo gó ããs ỹ tamahũũm kän waëë aeh do pꞌop nu däk doo hẽnh. Ta tii bä Jerusarẽnh papuuj, tsyt hẽ Pꞌop Hagä Do wë kasëëw däk do panang, hỹ pong jé, Pꞌop Hagä Do bawät bä naa hahyng do tametëëh hã ỹỹ. Panang gabarꞌëëng däk Pꞌop Hagä Do bag takꞌëp gabarëëh do anꞌoo bä. Pä takꞌëp ky nꞌaa gebah do gabarëëh do hadoo tagabarꞌëëng. Pä gabarëëh do jas-peh häd näng do ty gahiin do hadoo, hapees do hadoo. Takꞌëp ty ganäm pä tëg hawak do hadoo."
66,21,12,"Panang wꞌoo hã ta hadë takꞌëp pꞌop nu däk doo. 12 ta nooh. Sét ta noo kenꞌyyh do hã ããs see bagëët. Sét kenꞌyyh ta noo hã takerii däk 12 hedoo do Isaraéw taah sa panaa du nꞌaa do sa häd. Papỹỹj hana hẽnh tamawoob hẽ ta nooh. Papỹỹj hahyng hẽnh tamawoob hẽ. Ta karawaa me tamawoob hẽ, ta karawaa see me tamawoob hẽ ta nooh."
66,21,14,12 pä ta hadë hejój nꞌaa. Sét kenꞌyyh do hã takerii däk 12 hedoo do Bꞌéé Tꞌaah mejũũ do sa häd. Sét kenꞌyyh pä hã takerih sét hẽ häd.
66,21,15,"Ããs si ỹ herꞌoot do atón ji metyy do nahëë kꞌããts tëg gabarëëh do sꞌëëb ji tatu hadoo doo. Ta me tametyy panang ta madawëët doo, ta gagod, panang nooh, panang hadë."
66,21,16,"Séd pénh panang ta madawëët doo, ta gagod. Tii bꞌ ji metyy do nahëë me panang ããs etyn hõm. 2,200 kirõõm ta madawëët doo. Ti pénh ta gagod, ti pénh tanu däk doo. Tii bä ããs ety hõm ta hadë nꞌaa. Ta hadë hebaan doo, 65 meet. Ji metyy do pénh né hẽ ti ããs metyy doo."
66,21,18,"Pä gabarëëh do jas-peh häd näng do sꞌëëb panang hadë. Takꞌëp baad hadoo do kꞌããts tëg gabarëëh do sꞌëëb me panang katamaa däk. Ty ganäm, paras-ko hadoo. 12 hedoo do pä, ta hadë mejój nꞌaa hã sahõnh hẽ hedoo pé pä gabarëëh do ky nꞌaa gebah doo. Pä gabarëëh do jas-peh häd näng do pä ta hadë hejój nꞌaa see hã.Hãd pëëh ty gadoo ta tijas-peh. Pä gabarëëh do sapiro häd näng do ta see hã.Hãd ty gabajaruut tisapiro. Pä gabarëëh do agata häd näng do ta see hã.Hahiin, rii näng tiagata. Pä gabarëëh do emerad häd näng do ta see hã.Hapëëh ty gadoo ta tiemerad."
66,21,21,Gabarëëh do perora häd näng do sꞌëëb 12 hedoo do panang hadë noo hã ji bejëng doo bä. Sét hẽ perora kenꞌyyh sét ta noo panꞌaa.Nu nadꞌëëd itsperorahäd näng do badäk hahỹỹ bä ji awꞌyyt doo. Takꞌëp tanu eh hahỹ perora. Kꞌããts tëg takꞌëp baad hadoo do sꞌëëb ta tyw nꞌaa panang hoo gadꞌoo bä tabës doo. Ty ganäm paras-ko hadoo.
66,21,22,"Ta ti panang bä dooh ỹ hapëë bä tób Pꞌop Hagä Do rahyb nꞌaa esee do tób nꞌaa. Dooh hyb nꞌaa péh, Pꞌop Hagä Do Sahõnh Hẽ Hajꞌap Doo, Bꞌéé Tꞌaah na-ããj hẽ panang bä né hẽ rababok do hyb nꞌaa."
66,21,23,"Ta ti panang bä, dooh hyb nꞌaa pé papỹỹj bag, kamarab bag, tabawag hadꞌyyt hẽ do hyb nꞌaa Pꞌop Hagä Do bag takꞌëp gabarëëh do anꞌoo bä. Bꞌéé Tꞌaah na-ããj hẽ panang bag hadoo."
66,21,24,"Panang bag gó sahõnh hẽ hëëj babuujJesus hã hꞌyy kae däk do ti ta tii. Jesus hã hꞌyy kanaꞌeeh do paa pꞌooj ub radewäts bëënh akajar hahõng doo me. rababok da. Sahõnh hẽ hëëj sa wahë nꞌaa, Jesus hã hꞌyy kae däk doo, panang hẽnh ramenaa da rakawehꞌëëh doo, ta tii bä rabajëë pꞌëë bä, Pꞌop Hagä Doo, Bꞌéé Tꞌaah rakawehëë däk hyb nꞌaa kä."
66,21,25,Dooh da ranoo gatsëë bä panang. Dooh hyb nꞌaa péh. Adëb bä hadꞌyyt hẽ ta tii bä. Dooh wäd atsëm.
66,21,26,"Sahõnh hẽ hëëj babuuj rabajëë pꞌëë da panang hẽnh Pꞌop Hagä Do rajꞌaa etsë hyb nꞌaa, ta hã rawehꞌëëh hyb nꞌaa.Tahajaa na-ããj hẽ ji erii bä hahỹỹ da: “Panang hẽnh ramajëëh da badäk hahỹ hëëj babuuj sa ma ky nꞌaa gebah doo, rakawehꞌëëh hanoo doo, Pꞌop Hagä Do hã takanꞌoo däk hyb nꞌaa kä, Pꞌop Hagä Do kawehëë däk hyb nꞌaa kä.”"
66,21,27,"Dooh nesaa pé tꞌĩĩ hẽnh hajëë pëë péh. Dooh da rajëë pä bä ta tii bä kabarii hã hꞌyy kaꞌeeh do paah, Pꞌop Hagä Do wadꞌii do paah. Jããm hẽ hajëë pꞌëë da ta tii bä Bꞌéé Tꞌaah wë hanäng do edëb hadꞌyyt do gadoo do sa häd heen nꞌaa hã sa häd kerih doo."
66,22,1,"Tamii edëb hadꞌyyt hẽ hanoo do ky nꞌaa hahỹỹhTii bä kä, tamii awäd hadꞌyyt hẽ do naëng hanoo do ããs metä wäd kän hã ỹỹ. Paras-ko sꞌëëb hadoo, takꞌëp ty ganäm pä tëg hawak do hadoo tamii. Pꞌop Hagä Doo, Bꞌéé Tꞌaah daheeh sa bagã tyng nꞌaa bä naa taganyyh. Ta tyw nꞌaa panang hõõ bä tabës do hoo gadꞌoo bä tamii mahyng. Ta nabyy me, ta nabyy see me na-ããj hẽ tabahäng joom ji hedꞌëëp doo. Kamarab hẽ hadꞌyyt hẽ ti rabeaak. 12 nuu me sét ta baab kenꞌyyh rabeaak. Dooh hëëj hawꞌããts hẽ babuj nꞌaa rahob wäd bä nahëëh, baad hadꞌyyt hẽ rababok tanꞌoo bä ta ti joom gꞌaad."
66,22,3,"Ta tii bä dooh ky nꞌaa kawasee do tanyy wäd bä. Tii dꞌ tawén hadoo da, panang bä né hẽ Pꞌop Hagä Doo, Bꞌéé Tꞌaah rabagꞌããs do tyng nꞌaa batooj kän do hyb nꞌaa. Pꞌop Hagä Do karapee, panang buuj, rahyb nꞌaa jewꞌyyk da ta hã."
66,22,4,Rahapäh da Pꞌop Hagä Do mamets. Sa maboor hã takerii däk da ta häd.
66,22,5,"Dooh wäd da atsëm. Dooh hyb nꞌaa wät pé sa bag, dooh hyb nꞌaa wät pé papỹỹj bag. Pꞌop Hagä Do ti sa bag. Ta karapee rabagãã hadꞌyyt da."
66,22,6,"Tii bä ããs ky hadoo hã ỹỹ: “Te hub né hẽ sahõnh hẽ mahapäh doo, mamaa napäh doo, tahajaa ji ky dahé bä. Takꞌëp Hyb Nꞌaa Jawyk Doo, Pꞌop Hagä Doo, ta ky nꞌaa rod hꞌyyb mahũũm do tamejõ wät ta ããs, nayyw hẽ hawät do ta karom sa hã tametëëh hyb nꞌaa”, näng ããs kyyh hã ỹỹ. Tii bä Jesus ky hadoo: “Bë hyb nꞌaa matakä da! Nayyw hẽ da ỹ matëëh. Ky nꞌaa kedëng da, ta jawén hawät do ky nꞌaa hahỹỹ hã kerih do ky daheeh doo”, näng."
66,22,8,"Ỹ Jowãw, ỹ né hẽ ti sahõnh hẽ hahỹ maa napäh doo. Ỹ né hẽ ti sahõnh hẽ hahỹ hapäh doo. Sahõnh hẽ ta ti ỹ maa napäh jawén paa bä, ỹ bahapäh do jawén paa bä, ỹ badëë jat tũũ ããs sahõnh hẽ ta ti hã ỹ metëëh do tsyym pa, ta hã ỹ jꞌaa etsë hyb nꞌaa paawä."
66,22,9,"Tii bꞌ taky hadoo: “Dooh. Tii dꞌ madoo manäh. Pꞌop Hagä Do karom né ỹỹh, ta karom mabahadoo doo da né hẽ, a wakããn hedoo do Jesus ky nꞌaa rod ta karom rabahadoo doo da, sahõnh hẽ hahỹ kerih do ky dahꞌeeh do ta karom rabahadoo doo da na-ããj hẽ. Pꞌop Hagä Do ti majꞌaa etsëë!”, näng ta kyyh."
66,22,10,"Tii bä taky hadoo ẽnh hã ỹỹ: “Majejën manä ta jawén hawät do ky nꞌaa hahỹỹ hã ma kahé bäh hã kerii däk doo, edaa däk do hyb nꞌaa kerii däk do kajaa."
66,22,11,"Edaa däk do hyb nꞌaa ta ti kajaa doo, na mabok nesaa doo gó nesaa do moo hebꞌook doo, rakanarẽn bä rahꞌyy kawanareem bä. Na ji hꞌyyb hasuts däk do hadoo hanoo doo gó rababok nä hỹ jawén sa hꞌyyb hasus do hadoo do hã rakanarẽn bä rahꞌyy kawanareem bä. Tii dꞌ nado baad hadoo do moo bok doo. Tawꞌããts hẽ baad hadoo do ramoo boo hadꞌyyt hẽ. Ti hadoo ẽnh tsyt hẽ Pꞌop Hagä Do wë habok doo. Tawꞌããts hẽ tii da né hẽ rababoo hadꞌyyt hẽ”, näng ããs kyyh."
66,22,12,Ti Jesus ky hadoo: “Bë hyb nꞌaa matakä da! Nayyw hẽ da ỹ kajaa. Ỹ kajaa bä kä ỹ manaa da sahõnh hẽ ta säm. Ramoo bok do pénh da ỹ banoo sahõnh hẽ sa hã ta säm.
66,22,13,"Ỹ né hẽ Aw-Pah, ỹ né hẽ Omekah. Ỹ né hẽ jããm hẽ pooj jé hawät doo, ỹ né hẽ tagadëëg ub hawät doo. Ỹ né hẽ sahõnh hẽ du doo doo, ỹ né hẽ sahõnh hẽ gawatsꞌiik doo."
66,22,14,"Ky nꞌaa kedëng da sa saroor rahetsyyd wät doo.Ji saroor ji hetsyyd wät do ky nꞌaa gó tabehꞌũũm ji hꞌyyb tym ky nꞌaa. Baad hado däk ji hꞌyyb, Jesus ji hyb nꞌaa dajëp do hyb nꞌaa. Sa hã takanꞌoo däk panang Jerusarẽnh papuuj gó rabajëë pꞌëë hyb nꞌaa. Sa hã takanꞌoo däk joom ji hedꞌëëp do ag rabepóh hyb nꞌaa."
66,22,15,"Ajyy ỹỹj awaar nesaa do hedo padëëk doo, mehëm doo, sa ỹỹm sa patug nadoo do sii haꞌỹỹh doo, sa da hadoo do dahejꞌëëp doo, kabarii hã hꞌyy kaꞌeeh doo, te hub nadoo do genꞌaak do na-ããj hẽ, dooh rahaja bä rajëë pä bä ta tii bä."
66,22,16,"“Ỹ Jesus, ỹ mejõ däk ããs karom ỹ seeh, hã ỹ hꞌyy kaꞌeeh do hã sahõnh hẽ hahỹ tamaherꞌoot hyb nꞌaa. Ỹ né hẽ ta ti Dawi panaa Dawi hã Pꞌop Hagä Do ky däng do paah. Watom takꞌëp gabarëëh do hadoo ỹỹh”,Watom tapajꞌëë bä bawag däk do heen nꞌaa hadoo Jesus, papuuj Pꞌop Hagä Do moo wät do kajaa do tametëëh do hyb nꞌaa. näng Jesus kyyh."
66,22,17,"Pꞌop Hagä Do Sahee, Bꞌéé Tꞌaah ỹỹm panꞌaaTa hã hꞌyy kaꞌeeh do tii. na-ããj hẽ ky hadoo Jesus hã: “Bꞌëëp ahyyh!”, näk sa kyyh. Tawꞌããts hẽ hahỹ maa newꞌëë do ti na-ããj hẽ raky hadoo: “Bꞌëëp ahyyh!” Jé hoo kaanh do hadoo doo, jé karẽn doo, tawꞌããts hẽ tabana Jesus wë, tagadoo hyb nꞌaa naëng ji edëb hadꞌyyt hẽ hanoo doo, bag hẽnh kanꞌoo däk doo."
66,22,18,"Takꞌëp péj ỹ maherꞌoot ta jawén hawät do ky nꞌaa hahỹ ma kahé bäh hã kerih do maa napäh do hã. Hahỹỹ da bë ỹ maherꞌoot: Hahỹ kerii däk do bahä̃nh herih pé ta hã, ta ti hedoo do hã Pꞌop Hagä Do anoo da baad nadoo do ta ky nꞌaa hahỹ ma kahé bäh hã kerii däk doo, ta bahä̃nh ji erii bä."
66,22,19,"Ta jawén hawät do ky nꞌaa, hahỹ ma kahé bäh hã kerih do ta ky nꞌaa wób hado hõm péh, ta ti hadoo do hã dooh Pꞌop Hagä Do anꞌoo wäd bä panang tsyt hẽ kasëëw däk doo hẽnh tajëë suun bä, ta ky nꞌaa hahỹỹ hã kerih doo. Dooh tanꞌoo wäd bä joom ji hedëp do ag tepoo bä, ta ky nꞌaa hahỹ ma kahé bäh hã kerih doo."
66,22,20,"Hahỹỹ da Jesus, hahỹỹ hã bë tamaherꞌoot do kyyh: “Nayyw hẽ da ỹ bahyng ỹ matëëh doo. Né hup ỹ né hẽ”, näng.“Ỹỹ. Tii dꞌ né hẽ. Tawꞌããts hẽ. Bꞌëëp ahyy Jesus, Takꞌëp Hyb Nꞌaa Jawyk Doo”, näng ỹ ta hã."
66,22,21,Ỹ karẽn Jesus Hyb Nꞌaa Jawyk Do ky enyym Pꞌop Hagä Do karapee sa wë. Tii dꞌ né hẽ tawꞌããts hẽ. Jããm hẽ kä.
